{ 
    "_id" : ObjectId("5c4c69ce478a731cecc1c05c"), 
    "paragraphs" : [
        "Тази бяла варосана зала на градската болница,", 
        "до самите стени прилепените бели легла", 
        "и лица побледнели по тях, и лица меланхолни", 
        "с тъмножълтия цвят на студената зимна мъгла.", 
        "", 
        "Тези черни ръце връз прострените бели покривки", 
        "като черни оголени клони на зимния сняг,", 
        "тези сухи ръце и ракривени болни усмивки,", 
        "и очи може би вече вгледани в другия свят.", 
        "", 
        "Тишината и здрачът и тези прозорци тъжовни", 
        "със петна от мухи и с бразди от прахът и дъждът,", 
        "и звънът, и звънът на големия стенен часовник", 
        "сякаш тежките стъпки на близката смърт.", 
        "", 
        "1923 г."
    ], 
    "analysis" : [
        "Атанас Далчев е една от най-ярките фигури на 20те години на ХХ век. Неговите стихове обръщат поглед към света на обикновеното и всекидневното като се заемат с остойностяването на семплото съществуване и именно чрез видяното по този начин градят една нова представа за човека, за неговата съдба, за неговите възможности и безизходиците му.", 
        "      Стихотворението „Болница” на Атанас Далчев прозвучава в духа на екзистенциалната трагика на човешкото съществуване. В него се описва света е едно „меланхолно” и „болно” състояние, в копнеж и движение единствено към смъртта. Тя е в основата на цялостната концепция на поета, която цели да обясни и да внуши, че краят на живота е неизбежен, се тя явява в най-различни образи и се проявява по разнообразни начини в зависимост от чувството, което трябва да бъде внушено в конкретната творба. В това стихотворение тя е представена като зло, ограбващо физически и психически човека, което обаче не може да бъде спряно. За това и целият тон на „Болница” внушава несбъдването на живота дори в лечебното пространство на болничната стая.", 
        "      Още от тълкуването на заглавието се придобива представата за основната парадигма, около която се гради текста болка – мъка - затвореност - отчуждение - самота - обреченост - смърт, чиито смисли подсилва и значението на лексемата „бял” като означаващ празнота и безперспективност. Паратекстът от друга страна носи и смисъла на оздравяване, на излекуване, на спасение, но самият текст в развитието си изключва напълно случването на изцеление и връщане към живота. Стихотворението „Болница” сякаш описва преминаването и доближаването все повече до едно осъзнато настъпване на смъртта, от материално в едно трансцендентно пространство.", 
        "      Цветовете в цялата картина на текста играят важна роля за подсилване на смисъла, който той носи, а именно да подчертаят трагиката на сдвояването с инобитийното, с отвъдното. Черният цвят засилва идеята за обреченост, а белият вече не препраща към красивото и хармоничното, не изразява надежда и безсмъртие, а символизира безпътицата, в която се намира човек в „болничната стая”, когато той е безпомощен и зависим. Именно белият цвят подсилва внушението за стерилност, а от там за самота и отчуждение. Тази колоритност и тишината в затвореното пространство на болницата описват последния момент от човешкия живот точно преди преминаването в трансцендентно пространство на смъртта, а черното обвързва този епизод с мрака и тъмнината, които я символизират. Това послание за обреченост е подчертано изцяло и от природната картина – дървото е с оголени клони, които са знак за завършека на годишния му цикъл в един темпорално конкретен момент, подсказан от „зимния сняг”. „Тъмно жълтият цвят на студената зимна мъгла” пък е единственият образ, който „оцветява” трагичната картина, но тук жълтото, мислено по принцип като багра на живота, подсилва ужаса и зловещото в съчетанието си с мъглата. А този образ на замъгленото, на липсата на видимост, сякаш препраща към физическо лишени от въздух и живот. Единственото, което изпълва тази „бяла варосана стая” е тишината, в която единствената възможност е очакването на края – смърт. Това, което е звучно в цялото описание е „звънът на големия стенен часовник”, който обаче не отброява часовете до оздравяването и избавлението, а отмерва оставащото време до свършека на един живот, затваряйки го в безкрайния кръговрат на своето движение до момента на съприкосновението със смъртта и подсилва трагиката на цялостното внушение на стихотворението.", 
        "      Тъжното настроение в тази творба се поражда не само от отчуждеността, но и от вида на самите фигури, които участват в цялата картина – „меланхолни”, бледи и „болни”. Изражението на лицата им е знак за физическо страдание, а болничните легла „доизграждат” внушението за окаяност и безперспективност. Хората не са представени в тяхната цялост, а са изобразени чрез многобройни символни знаци на разпадащата се екзистенция и безпределната болка в цялата тази бледност и отчаяност, изписана по лицата им, белязала целия свят „вън” и „вътре”, дори отвъд прозорците, които са като гранична линия между живота и смъртта. Прозорците са единствената надежда, която е останала на тези „болни” и „меланхолни” лица за преодоляване на болестта и приближаващата смърт, но и този минимален знак на спасението е белязан от безвремието и отчуждението, защото е покрит „със петна от мухи и с бразди от дъждът”. Тези характеристики подсилват усещането за грозота, зловещност и отхвърленост, препращащи към смъртта, която е в основата на замисъла на стихотворението.", 
        "      Идеята за смъртта е характерна както за стихотворението „Болница”, така и за останалите Далчеви творби. В неговата лирика краят на живота се обвързва с отчуждението, самотата и умирането на човешкия дух. Той е изобразяван най-често чрез предметите, които останали без своя собственик или човек, на който да служат се рушат и обезсмислят съществуването си."
    ], 
    "name" : "Болница", 
    "__v" : NumberInt(0)
}
{ 
    "_id" : ObjectId("5c4c723b3d8dc71dc43412ff"), 
    "paragraphs" : [
        "Стрелките на отсрещния часовник", 
        "описват върху своя циферблат", 
        "дванайсетте кръга на моя ад", 
        "и жънат мойте часове отровни.", 
        "", 
        "И аз лежа на дървения под", 
        "с коси от леден лепкав пот измокрени,", 
        "и аз умирам в стаята под покрива", 
        "тъй близко до самия небосвод.", 
        "", 
        "А долу преминават автомобили,", 
        "трамваи като ветрове фучат", 
        "и смехове и крясъци звучат,", 
        "и тътнат кръчмите и публичните домове.", 
        "", 
        "И за да заглуша във себе си скръбта,", 
        "понякога аз сядам на прозореца", 
        "и яростно оттам замервам хората", 
        "със пръст от старите саксии без цветя.", 
        "", 
        "О, аз разбирам: този весел свят", 
        "със мене и със мойта смърт не свършва;", 
        "аз съм една ненужна жалка мърша", 
        "и мога ли да бъда техен брат?", 
        "", 
        "Не искам състрадание от хората!", 
        "Аз имам всичко: моя е смъртта.", 
        "И аз ще се изплезя на света,", 
        "обесен върху черния прозорец.", 
        "", 
        "1927 г.", 
        ""
    ], 
    "analysis" : [
        "Атанас Далчев е сред поетите, дебютирали през двадесетте години на ХХв. Този период се характеризира със същевременни промени в литературния живот, причините за които се коренят в междувоенната атмосфера на криза и преосмисляне на основни социални и културни ценности. Творчеството на Далчев не може да бъде отнесено към нито едно от познатите направления и тенденции. Естетическите схващания на поета не са част нито от лявата вълна, достигнала връх в текстовете на Смирненски, нито от авангардните търсения, емблематизирани от фигурата на Гео Милев, не са и близки на своеобразния Фурнаджиев „примитивизъм”, чийто лирически свят говори чрез понятията на природните стихии. „Дяволско” е своеобразно „резюме” на Далчевата поетическа образност. Това е творба, която залага на провокацията и я разгръща в широк естетически план.", 
        "      „Дяволско” от Атанас Далчев има много „двойници” в плана на типологичните съотнасяния и лесно може да бъде прочетена като провокативна реплика на Ботевата балада „Хаджи Димитър”, а в структурен план тя си кореспондира с прочутото стихотворение на Николай Лилиев „Лежа в безлюдните пустини”. Случването в „Дяволско” е своеобразно опровержение, демостратиращо възможността за действие дори и в най-безизходни ситуации. Творбата е пародийно обърната към символизма. Героят на Ботевата балада умира в патетично извисеното пространство на Балкана, под привечерното звездно небе, докато героят на Далчев умира съвсем прозаично „в стаята под покрива”. Чрез опозицията „разум -умиране” е засегнат друг аспект на проблема душа – тяло. Процесът на умирането е характеризиран като „ад”. Стрелките на часовника описват дванадесетте кръга на ада на лирическия герой и жънат неговите „часове отровни”. Съвсем очевидно е, че творбата на Далчев радикално преосмисля мита за героя и неговия подвиг. В „Дяволско” няма подвиг, има провокация, символично охулване на света „ад”. Тази творба не е съсредоточена върху смъртта, разбирана като отваряне на настоящето към принципите на морала и хоризонтите на бъдещето. Тя е насочена към безсмислието на празното, безследно изтичащо време. Време не за подвиг, а времето, когато човек просто чака своята смърт, когато е лишен от способността за промяна и дела. Смъртта тук не е патетично събитие, могъщ символичен преход от низините на робското живеене към висините на свободата, а е вписана в „равното” всекидневие.", 
        "      Ситуацията с героя, който страда и умира в някакво гранично пространство, отново намира своята художествена реализация. Лирическият герой е „тъй близко до самия небосвод”, който е символ на вечността и безкрая, но все пак покрива препречва пътя на умиращия, който се намира на границата между живота и смъртта, между ежедневието и безкрая. Образът на покрива като пречка загатва, че до вечността героят едва ли ще достигне.", 
        "Изгубил ценностните си ориентации, светът е деградирал или до безсмислените крясъци на тълпите, или до самотните умирания. В Ботевата балада отклик на смъртта на героя са жътварските песни и сякаш се дочува пулсът на вечността, докато тук отклик са градските шумове и пиянски крясъци. Отново откриваме символизъм - профанното опиянение на тълпата и суетното тържество на делничния ум силно контрастират на умиращия човек, те не се интересуват от него. Особено силно контрастира хронотопът - картината на тълпата долу е динамична, докато при умиращия сякаш времето е спряло. Опозицията „горе-долу” загатва за голямата разлика между лирическия герой и хората, заети с ежедневното. В безсмислената си смърт той пак е „над” тях, защото осъзнава метафизични истини, докато те са заети единствено със своя бит. Всъщност техният кипящ живот е безсмилен колкото смъртта на лирическия герой, но те не го осъзнават. Те са забързани, но към „кръчмите и публичните домове”. Тази тяхна устременост разкрива деградацията на обществото.", 
        "      Приближаването на смъртта събужда скръбни чувства у лирическия герой: „И за да заглуша в себе си скръбта/ понякога аз сядам на прозореца...” Прозорецът също е гранично пространство – той е границата между умиращия човек и изгубените в ежедневието си тълпи. Героят отново е на границата – толкова близо до тях и същевременно толкова далече. Прозорецът го дели от тях, но той не може да мине отвъд него. Тук агресията към другите хора е емоционална реакция от процеса на умиране: „и яростно оттам замервам хората/ със пръст от старите саксии без цветя.” Липсата на цветя в саксиите символизира угасващия живот – сякаш тялото, което умира е празната саксия. Нещо повече – този образ е иронична реплика към често възпяваните венци за победителя (клишета от типа на „китка за юнака”). Това още веднъж идва да покаже междутекстовата активност на „Дяволско” – то взема отношение към цял сноп от стереотипни образи и словесни формули, изпълнили пространството на българската литература. Замярането с пръст е своеобразно „погребване” с пръст. Този жест подсказва за обречеността на хората. Така чрез „хулиганската”, или поне асоциална провокация, Далчев се доближава до авангардните търсения на 20-те години (на Гео Милев, Ламар, Николай Марангозов).", 
        "      Хората са обречени, защото истинските връзки между тях са престанали да съществуват. В Ботевата балада общността бе онзи патологичен „фон”, който осмисляше смъртта на героя, докато тук инстанция, която да свързва и символично да приютява човека, липсва. И това всъщност е принципът на дявола. Той е демонът на отчуждението, чийто усилия са насочени към разпадането на връзките между хората и опразването на света от ценности. Защото ценността е всичко онова, което хората са изграждали и са отстоявали чрез делата и вярата си. Лирическият субект осъзнава, че с неговата смърт „този весел свят” не свършва. Смъртта е ежедневие, а не събитие за околните. Липсва разбирането на мотива за смъртта като край на нещо старо и начало на нещо ново, смъртта като преход от света на материалното към света на невидимото. Тук смъртта е незначителна. В тази творба се наблюдава отношение на самопрезрение към собственото физическо тяло, което вече умира: „ненужна жалка мърша”. Всъщност лирическият субект приема себе си като вече мъртъв. Той осъзнава, че животът му е достигнал своя край и го приема. Изразен е контраст между веселите, здрави хора и печалния, умиращ човек. Този контраст подсказва мотивът за отчуждението между хората, който пък е в разрез с християнската повела, че всички са братя: „мога ли да бъде техен брат?” Тук отново откриваме намесата на дявола.", 
        "      Разумът не се дистанцира от тялото, както е в „Метафизически сонет”, а като че ли се стреми да приеме тленната му участ. Оформя се тезата, че разумът не може да съществува без тялото и никак не е по-висш от него, защото с физическата смърт настъпва и душевната. Той дръзко заявява, че има всичко: „Аз имам всичко: моя е смъртта.” Това е едно екстремно състояние на духа, който проявява способност да превъзмогне скръбта и страданието от смъртта и да я приеме хладнокръвно като последно и единствено еднолично решение. Демонстрирана е пълна алиенация от обществото, причина за което може би е съзнанието, че хората не могат да помогнат на умиращия човек и със състраданието си само ще усилят болката. Разумът остава верен на физическото тяло и в смъртния си час, абстрахирайки се от всичко, се отказва дори от състраданието на останалите: „Не искам състрадание от хората!” Нещо повече – в състоянието на безизходица лирическият герой решава да посегне на остатъка от живота си на пук на останалите и парадоксално това е неговият изход. Показано е и абстрахиране от небето и бога. Личи разочарованието на лирическия субект, че не получава очакваната подкрепа от божеството. Отдалечава се от бога, за което говори фактът, че умиращият не го споменава, не се моли, не споделя християнските ценности вяра, надежда и любов. Решението на лирическия герой да посегне на остатъка от живота си обозначава тоталната лишеност на съществуването от цел и значимост : „И аз ще се изплезя на света,/ обесен върху черния прозорец.” Тук трябва да се отбележи, че изплезването е типичен жест на дявола, подчертан и в неговите изображения по стените на средновековните катедрали. Изкривеното в хулна гримаса лице отново е знак на отпадането на човек от Бога, защото, както неведнъж е посочвано, лицето е мястото, където се проявява Божественото. Прозорецът е черен, защото е граничното място на смъртта на лирическия субект. Черният прозорец става единственият и естествен изход от лишеното за всякакви излюзии за смисленост всекидневие.", 
        "      Ако баладата е жанрът на героичните времена, то гротеската е жанрът на прозаичните „дяволски” времена. Далчевата творба описва угасването на живот, лишен от смисъл. Тя поставя редица проблеми на обществото, сред които отчуждението между хората, както и от Бога и липсата на герои и подвизи в обществото. Обществото трябва да преосмисли ценностите си и да се придържа отново към тях, защото светът все още има нужда от герои. Отчуждението тласка неволно смъртника в селенията на дявола. Затова стихотворението е озаглавено „Дяволско”.", 
        ""
    ], 
    "name" : "Дяволско", 
    "__v" : NumberInt(0)
}
{ 
    "_id" : ObjectId("5c4c753bdadb8234d4accc2a"), 
    "paragraphs" : [
        "Остаряват хора и дървета;", 
        "падат дни, нощи, листа и дъжд;", 
        "неизменен в есента и летото,", 
        "камък, ти стоиш все същ!", 
        "", 
        "Нямаш нито жили, нито нерви,", 
        "нямаш нашата злочеста плът.", 
        "Съвестта и хилядите червеи", 
        "никога не те гризат.", 
        "", 
        "Ти не си изпитвал още жаждата", 
        "от която почват вси беди:", 
        "не грешиш ти никога: не раждаш,", 
        "пък и сам си нероден.", 
        "", 
        "Ти си свят. Не затова ли некога", 
        "в огнените стари векове", 
        "от гранит и мрамор е човекът", 
        "ваял свойте богове?", 
        "", 
        "Алена искра, от теб изтръгната,", 
        "камък, истината в теб прозрях:", 
        "вечно и свето е само мъртвото,", 
        "живото живее в грях.", 
        "", 
        "1927 г.", 
        ""
    ], 
    "analysis" : [
        "В творби като „Метафизичен субект” и „Камък” Далчев реабилитира и дори възвисява тленното, на което дължи своята мощ душата. В „Камък” преходният живот е представен (както във „Вечер”) чрез паралел между човешкото и природното („остаряват хора и дървета”). Природата е представена като споделяща човешката участ. Азът осъзнава неотменимостта на този световен закон с философска примиримост. Оказва се обаче, че законът има и друго противоположно проявление – камъка. Той не е повлечен в кръговрата на негативните човешки метаморфози (стареенето); недосегаем е за ерозивната сила на сезоните, неизменен е („винаги един и същ”); нито старее, нито се движи; лишен е от мъките на греха, а оттук и от греховност. Камъкът въплъщава Далчевото философско разбиране за вечността: тя е лишена от живот, безгреховна, безчувствена, т.е. мъртва. Това я прави „свята”. Човекът обаче е нещо съвсем друго. Той е единство на тленна плът и съвест, което го обрича да се променя, движи (да завяхва и да се възражда). Стихотворението „Камък” внушава, че това не е само ужасно, но и прелестно. Ето защо поетът тук възвисява, а не принизява грешния живот, т.е. открива значимото и в спокойствието на камъка, и в динамичния превратен живот на тленното.", 
        "============================================", 
        "      Склонността на Далчев към проникване отвъд видимостта на нещата, акмеистичното търсене на символните им проекции и свързаното с него философско-скептично умонастроение продължава и в „Камък”. Идеята, от която се изхожда в „Повест” - че мъдростта ражда печал, тук е приела друго лице - че съвършенството е равнозначно на смърт. Камъкът е абсолютен знак на неизменното, недосегаемото, постоянното. Антипод на човека с неговото несъвършенство, за камъка древната истина, че всичко се променя, не важи. В духа на скептичната философия типично човешките черти съвест и жажда за познание са белязани с негативно значение - та са извор на беди и грешки. Прозрял абсолютното превъзходство на камъка над всичко живо и тленно, още древният човек е ваял образите на своите богове от него. Твърдението „ти си свят” обаче, в смисъл на святост, съдържа и своето промислено и подразбиращо се омонимно отрицание. Да бъдеш съвършен и свят, означава да си далече от хората с техните тревоги, грижи, грехове. Диалектиката на живота никак не се вписва в метафизичната завършеност на камъка. Божественото е синоним на мъртвото. И тъкмо тук идва идеята на стихотворението, формулирана като поанта:", 
        "                  Алена искра, от теб изтръгната,", 
        "                  камък, истината в теб прозрях:", 
        "                  вечно и свето е само мъртвото", 
        ""
    ], 
    "name" : "Камък", 
    "__v" : NumberInt(0)
}
{ 
    "_id" : ObjectId("5c4c75d5dadb8234d4accc2b"), 
    "paragraphs" : [
        "На К. Гълъбов", 
        "Пред мен е книгата разтворена", 
        "и денем, и нощя;", 
        "все сам, аз не познавам хората,", 
        "не зная и света.", 
        "", 
        "Прилитат и отлитат птиците,", 
        "изгрява ден, залязва ден:", 
        "аз дните си като страниците", 
        "прелиствам уморен.", 
        "", 
        "Години да четеш за чуждия", 
        "живот на някой чужд,", 
        "а твоят, никому ненужен,", 
        "да мине глух и пуст.", 
        "", 
        "До мене ти не стигна никога,", 
        "о, зов на любовта,", 
        "и аз изгубих зарад книгите", 
        "живота и света.", 
        "", 
        "1926 г.", 
        ""
    ], 
    "analysis" : [
        "Поезията на Атанас Далчев създава художествен свят на зримата духовност. Тя има своя предметна реалност, почувствана от мисълта на поетичното вглъбение. Докоснал се до красивата нетленност на духовното прозрение, поетът търси предметен образ, който да изрази простия, но дълбок смисъл на „видяното” чрез мисълта. Той съществува в реалния свят на човешкият живот, но единствено Далчев открива скрития му смисъл. Между поетична мисъл и предметен детайл настъпва хармония. За миг времето спира и в покоя на духовния размисъл духовно и материално се сливат. Градят невидимия поетичен обем на Далчевия художествен образ на човешкия дух, който има своя живот, опредметен във вечния порядък на бита. Но самият предмет – вече като художествен образ – наподобява материално познатото, но не е негов израз. Носи ново надбитово съдържание. Отразил е „живота” на мисълта и става нейно символно отражение. Създадена е втората художествена реалност на Далчевия „предметен” символ. Той говори за прозренията на духа и за премълчаното от мисълта. Това всъщност е странната вселена на Далчевите философски размисли, които са реалният живот на неговия дух. А той винаги търси път към знанието за човека и света.", 
        "      Смисълът на човешкия живот е в духовните търсения на мисълта, в нейната неудовлетвореност и жажда за нови познания. Но това непрестанно дирене на истината за вечната мъдрост отчуждава духовно „зрящия” от обикновените радости на живота. И потокът на времето реално остава чужд и непознат за мисловно вглъбение. Той познава вечността, но не знае нищо за мига. Изтичат дните на живота му – далечни и чужди, сякаш не живени. Те са съпътствали човека, но той е оставал далеч от тях. Книгата на живота остава „непрочетена”, макар и вечно отворена. Духът търси друг смисъл на екзистенцията, надбитиен, близък до вечното, но далечен и чужд от реалното и обикновено земното. Човекът остава сам с мисълта за смисъла на земните си дни. Проблемът за духовното отчуждение и интелектуалната самота вълнува Далчев в стихотворението „Книгите”.", 
        "", 
        "                   Пред мен е книгата разтворена", 
        "                  и денем, и нощя;", 
        "                  все сам, аз не познавам хората,", 
        "                  не зная и света.", 
        "В търсене на абсолютното знание светът остава непознат, хората – далечни и чужди в обективната реалност на живота. Той е отразен в духовното битие на мисълта. Откъснат от битовия детайл, губи смисъл. Универсалното знание за живота отнема неповторимата индивидуалност на същността му. Създава илюзорен образ за неговата реалност, всъщност неживяна и непочувствана. Пред духовния взор на Далчевия герой е образът на живота, изграден от „книгата разтворена/ и денем, и нощя”. Самата му реалност като житейски кръговрат е повод за размисъл, но не и за човешко преживяване. Мисълта получава духовна мъдрост, човекът – самотата. Отчуждението расте и в своята изолираност от света универсалното знание за живота се обезсмисля. Сякаш никога не е търсено и получено в тихата самота на интелектуалното прозрение. Мъдростта е тъга и печал за духа. И лирическият герой на Далчев остава сам с неизживените си дни. Те идват със спомена за неживян живот. Мисълта се връща назад към минали „изгреви” и „залези”, останали незабелязани от духа в дирене абсолютно на знанието. А то се оказва безкрайно. Дните отлитат. Прочетените страници се множат, но големият истински смисъл на живота се отдалечава, изплъзва се от мисловния взор. „Книгата” на живота е непозната, „непрочетена”, макар и винаги разтворена „и денем, и нощя”.", 
        "      Човекът е пропуснал мига на „среща” със своя, така и неживян, непознат живот:", 
        "                  Прилитат и отлитат птиците,", 
        "                  изгрява ден, залязва ден:", 
        "                  аз дните си като страниците", 
        "                  прелиствам уморен.", 
        "      Интелектуалният порив за докосване до истината за човешката екзистенция открива непознати хоризонти за духа. Той полита към изворите на мъдростта, но виталният пулс на земната радост остава чужд и далечен за усамотения в размисъл лирически АЗ на Далчев. Самотно „изгряват” и „залязват” дните – невидими свидетели на интелектуалното усилие животът да бъде отразен в мисълта, но не и преживян и изстрадан от търсещия смисъла на неистово човешки дух. Тъжна е равносметката. Човекът е разпознава лика на своя живот, който „и ден, и нощ” напомня за себе си. В самота мисълта е силна, но тя „вижда” само роденото от духа, но не и преживяното от сблъсъка с „изгрева” и „залеза” на твоя ден, на твоя изтичащ невидимо живот. И той се обезсмисля. Става ненужен. Губи своето очарование, не дава витална сила на творческото вдъхновение. То проследява дирята на чуждия живот, а забравя радостта и болката от досега с истинските „изгреви” и „залези” на реалните дни от житейския човешки кръговрат:", 
        "", 
        "  Години да четеш за чуждия", 
        "                                                  живот на някой чужд,", 
        "  а твоят, никому ненужен,", 
        "                                            да мине глух и пуст.", 
        "      Символният образ на книгите превръща човека в чужденец сред екзистенциалното пространство на собствения живот. Той е „глух и пуст”, „никому не нужен”. „Чуждостта” на знанието говори за отчуждение дори и в реалния живот на духа. Той е материално зрим чрез образа на „книгите”. Животът е „опредметен” чрез втората отразена реалност на художествените възприятия. Времето е само споменът и мигът на „дните предишни” се връща с трагичното напомняне за неусетената и пропиляна радост на живота. Годините са минали в интелектуално усилие за другите, за откриване истината за чуждите духовни „изгреви” и „залези”. Тяхната ненужност е вече осъзната, но и животът е преминал като чужд и ненужен „гостенин” за духа на Далчевия лирически герой. Усещането на самота отчуждава съзнанието от натрупаното знание. То е излишно за ненужния, вече отчужден от самия себе си лирически АЗ в екзистенциалното пространство на собствения му живот. Знанието за другите е незнание за себе си.", 
        "      Опустява светът, глъхне в дълбока покруса духът. Поетичният размисъл се допълва с неверие в самото съществуване на човека в потока на дните му. Субективното присъствие на лирическото съзнание губи смисъл без реалността на живота. Обективно материалното е предпоставка за същностна изява на духовно-субективното. Предметният „знак” на живота доминира. Материализира смисъла му. Животът, оставил реална диря в съзнанието, изпълва страниците „книгата разтворена/ и денем, и нощя”. Едва тогава е отразен смисълът му като вечна тайна и живот на духа. Равносметката за Далчевия лирически герой е мъдро знание за неживелия „живота” на своите дни. Изповедта е тъжна, но по философски смирена:", 
        "", 
        "                  До мене ти не стигна никога,", 
        "                  о, зов на любовта,", 
        "                  и аз загубих зарад книгите", 
        "                  живота и света.", 
        "      Субективното съзнание остава „затворено „ в света на чуждия живот. Собственият остава „отразен” в никому ненужните „изгреви” на чужди дни. Мигът на вечността остава непознат, неразбран и „несрещнат”, само неистово желан. Отчуждението от реалния миг на живота и самотата на духа от натрупаното, ненужно знание за света, оказал се принадлежащ на друг, оставени да звучат във финалните поетични послания на Далчевото стихотворение „Книгите”.", 
        ""
    ], 
    "name" : "Книгите", 
    "__v" : NumberInt(0)
}
{ 
    "_id" : ObjectId("5c4c7673dadb8234d4accc2c"), 
    "paragraphs" : [
        "Сам дяволът я сякаш дал под наем,", 
        "но неизвестно кой е наемателят.", 
        "Затворена е всякога вратата", 
        "а мракът спи и през деня във стаите.", 
        "", 
        "Дъждът гризе мазилката и бяга", 
        "през счупените водостоци от олово", 
        "и като пот по челото на болен", 
        "по сивите стени избива влага.", 
        "", 
        "И снощи (ти видя ли от прозореца?),", 
        "когато писна ненадеен вятър,", 
        "разтвори се, затвори се вратата,", 
        "завиха нощни кучета на двора", 
        "", 
        "и черна сянка, дълга като копие,", 
        "разчупи се на каменните стълби", 
        "и аз видях, и аз познах там мъртвия,", 
        "когото преди девет дни заровиха.", 
        "", 
        "1925 г.", 
        ""
    ], 
    "analysis" : [
        " В това стихотворение Далчев описва къщата като едно мрачно и зловещо пространство. Място без лъч светлина, затворено, където няма надежда. Място, наподобяващо на гробница, където се е настанила смъртта. Празно, пусто и самотно, няма ден нито нощ. Дори дъждът не се задържа там. Сивите стени, по които като на болен избива влагата са още едно доказателство, че смъртта е единственото нещо в това пусто и затворено място. И с всеки изминал момент картината става все по-зловеща. Вятърът отваря и затваря вратата, лаят на нощните кучета всява допълнителен ужас. Ужасът на смъртта.", 
        "      Описание на едно изолирано от света място, забравено, обитавано от нищото. Черната сянка на погребания засилва призрачното в това стихотворение. Тази къща е сякаш на дявола, а той я дава под наем на някого, но неизвестно на кого, защото в къщата няма никакво присъствие, освен присъствието на мрака. Вратата винаги е затворена и дори през деня там цари мрак.", 
        "      Дори дъждът не остава, а бяга. Сравнението с болен показва неизбежността от смъртта, че всичко води към нея. Сивите стени, по които избива влага показват колко студено и зловещо е това обитавано от празнината място.", 
        "Звукът от ненадейния писък на вятъра, воят на кучетата всява страх в цялата картина на смъртта. Отварянето и затварянето на вратата-сякаш обитателят се опитва да се върне, а се явява като черна сянка на каменните стълби.", 
        "      Така картината на целия този ужас е завършена с появата на мъртвия.", 
        "===============================================", 
        "РАЗПАДНАЛИТЕ СЕ ВРЪЗКИ МЕЖДУ ЧОВЕКА И ЗАОБИКАЛЯЩИЯ ГО СВЯТ В СТИХОТВОРЕНИЕТО „КЪЩАТА” НА АТАНАС ДАЛЧЕВ", 
        "      Преходът от символизъм към постсимволизъм предполага динамична преориентация на поезията от 20-те години на миналия век. Стремеж за преодоляване на символистичната концепция характеризира и творчеството на Атанас Далчев - поет на „модерното време”, който противопоставя обективността на предметния свят на езика на символите.", 
        "Антисимволистичните насоки в произведенията на поета са предпоставка за тълкуване на екзистенциалните проблеми, свързани с „модерния” човек.", 
        "Едно от стихотворенията на Далчев - „Къщата” - разкрива проблематиката, породена от разпадналите се връзки човек-свят и човек-пространство и време. Символният израз на разрушените контакти е къщата, загубила сакралното за хората - уюта. Тази къща вече не е дом, защото е пуста, празна, бездушна. Стопанинът й не може да се почувства „у дома си”, защото липсва ценностно утвърденото значение на лексемата дом, асоциирано с уют и комфорт.", 
        "      Поезията на Атанас Далчев разкрива не хармонията, а дисхармонията между екзистенциалния човек и материалния „външен” свят. Заглавията на стихотворенията му носят емблематични значения, които разграничават света на другите и поетическия Аз.", 
        "В стихотворението „Къщата” лирическият субект е дистанциран, защото сградата е сама по себе си „откъсната от света” - „затворена е всякога вратата”, връзката с останалите хора и събития е прекъсната. Въвеждането на нереалния образ на дявола също е знак за алиенация. Още в първата строфа възможните контакти с реалността са премахнати; „неизвестно кой е наемателят”, т. е. - той не е връзка, дори не се знае дали съществува. Чрез разпадането на отношенията сграда-свят, познатото /къщата/ започва да се трансформира в необикновено и мистично.", 
        "      По описание /десети стих/ къщата е в драстичен разрез с традиционната символика, която носи лексемата. Тя не просто не дава уют и сигурност, а поражда усещане за страх и мистика. Изпълнена е единствено с мрак, който „спи и през деня във стаите” - предвестник на хтоничното и ужасяващото. Показателен за разпадналата се връзка човек-свят е контрастът между светлината на деня и тъмата, която постоянно цари в къщата. Смислово този контраст поставя символна граница между микросвета на сградата, към който принадлежи и лирическият субект, и действителността.", 
        "      Къщата изглежда необитаема - мазилката се рони, водостоците са счупени, „по сините стени избива влага”. Липсата на активен живот е послание на самотата, която Далчевият човек избира по своя инициатива. Изобразявайки реалистичния, порутен предметен свят, Далчев превръща вещите в семантични носители на човешки състояния - запуснати, унищожени, замрели. В микросвета на къщата екзистенциалният човек е сам по личен избор, той не търси промяна. Обрисуването на сградата като загубила връзки със заобикалящия свят не е израз на съжаление, а проста констатация - човекът подчинява своето съществуване на екзистенциалните си представи, без да се оплаква и без да страда.", 
        "Далчевият модернистичен лирически субект е екзистенциален самотник. Той сам формулира и определя живота си, съзнавайки, че има волята за това. Поетическата интерпретация на отношението човек-предметност представя и връзката човек-свят. Далчевият лирически Аз съзерцава света, вниквайки във всяка подробност, без да изпитва обикновената човешка потребност да бъде част от него.", 
        "      В стихотворението „Къщата” е обособен момент, който би могъл да се интерпретира като своеобразна връзка с реалността:", 
        "                  И снощи /ти видя ли от прозореца?/,", 
        "                  когато писна ненадеен вятър,", 
        "                  разтвори се, затвори се вратата.", 
        "      В този цитат екзистенциалният самотник контактува с виртуален събеседник, който стои на прозореца. Стъклото може да се тълкува като символ на пречупена действителност; то служи като преграда, но и като визуален контакт между микросвета на къщата и физическата реалност.", 
        "      В Далчевата поезия мотивът за човека на прозореца /”и аз ще се изплезя на света / обесен върху черния прозорец”/ е осмислен като едностранен „диалог” с действителността.", 
        "      Лирическият субект от „Къщата” може да търси връзка с реалността чрез имагинерния адресат до прозореца, но тя не е пълноценна, т. е. - няма обратна реакция към екзистенциалния самотник. Единственият звук, който може да се възприеме за отговор в конкретното стихотворение, е „писна”. Писъкът потвърждава разпадането на връзките: лирическият субект задава въпрос в уединението си, а единственото, което, макар и трудно, може да се интерпретира като ответ, е „ненадеен вятър” - стихия, която принадлежи към микросвета на къщата заради тревожното внушение, което носи.", 
        "      Вятърът е част от „света на къщата” и по още една причина - той отваря и затваря вратата, т. е. - единственият, контактуващ със сградата, обгърната в мрак, е вятърът като символ на преходното, на стихийното. Движението на вратата, която олицетворява възможност за връзка, но „затворена е всякога”, би могло да се интерпретира като допир със заобикалящото битие, ако не беше обрисуван смутът, който настава в микросвета на къщата:", 
        "                  Завиха нощни кучета на двора", 
        "                  и черна сянка, дълга като копие,", 
        "                  разчупи се на каменните стълби.", 
        "      Лирическият говорител сам е избрал да няма връзки с действителността, затова и неговият свят е подчинен на това решение. Тази е причината за воя на „нощни кучета на двора” - отварянето и затварянето на вратата, чиято функция е да скрие вътрешния живот, е своеобразна връзка със света „отвън”. По този начин вратата се превръща в комуникативен инструмент, а това предизвиква противоречие в микровселената на самотника, респективно и смут.", 
        "      Мимолетният контакт с действителността поражда раздвижване в иначе статичната картина. „Черна сянка”, която в своя семантичен смисъл е носител на мистика и поради това е част от микросвета на къщата, се разчупва на „каменните стълби”. Разчупването може да се тълкува като пресъздаване на загатнатата връзка с реалността. Сянката принадлежи към хтоничното, към трансцедентното; взаимно свързана със стълбите, тя би могла да се интерпретира като контакт с отвъдното. Такова тълкуване може да се открие в древногръцките предания /мита за Орфей и Евридика/. В Далчевата поезия това архетипно значение се разрушава, символната семантика на стълбите се изменя, придобивайки нови конотации. Пресемантизирането става чрез въвеждането на образа на мъртвия - стълбите вече не са път към отвъдното пространство, те извеждат вън от него хтоничните елементи. Връзката с трансцедентното разтърсва застиналия, статичен свят на екзистенциалния самотник и дори разрушава част от него.", 
        "      Чрез допускането на това „разколебаване” в правотата и истинността на избора на модерния човек, Далчев категорично отхвърля връзките с останалия свят. Веднага след беглия контакт с действителността, сянката се „чупи” на стълбите, а на нейно място се появява „мъртвия, когото преди девет дни заровиха”. Не е случайна употребата на числото девет - според българската митология, ако на деветия ден след погребението гробът не се „опали” ритуално, съществува риск починалият да се въплъти в нечиста сила. Мъртвият е неоспорим символ за липсата на връзки с реалния свят, заобикалящ човека - той не е сред живите и вече не е част от битието.", 
        "      Появата на мъртвец в микросвета на къщата и на модерния човек е недвусмислено доказателство, че връзките с действителността, хората и събитията от реалността са се разпаднали напълно.", 
        "      В стихотворението „Къщата” Атанас Далчев интерпретира избора на човека от „модерното време” да живее в лична микровселена, без да осъществява контакти с останалия свят. Авторът представя волята на екзистенциалния човек да отстои решението си и да формулира сам своето съществуване. В стихотворението „Къщата” Далчев доказва факта, че самотният, модерен човек няма, а и не изпитва необходимост от установяване на връзки със заобикалящата го действителност.", 
        ""
    ], 
    "name" : "Къщата", 
    "__v" : NumberInt(0)
}
{ 
    "_id" : ObjectId("5c4c76c3dadb8234d4accc2d"), 
    "paragraphs" : [
        "Прозорците — затворени и черни", 
        "и черна и затворена вратата,", 
        "а на вратата — листът със словата:", 
        "„Стопанинът замина за Америка.“", 
        "И аз съм сам стопанинът на къщата,", 
        "където не живее никой,", 
        "ала не съм аз заминавал никъде", 
        "и тук отникъде не съм се връщал.", 
        "Аз не излизам никога от къщи", 
        "и моите еднички гости са годините,", 
        "а много пъти пожълтяваха градините", 
        "и аз не съм навярно вече същият.", 
        "Отдавна всички книги са прочетени", 
        "и всички пътища на спомена са минати,", 
        "и ето сякаш сто години", 
        "как разговарям само със портретите.", 
        "И ден и нощ, и ден и нощ часовникът", 
        "люлее свойто слънце от метал.", 
        "Понякога аз се оглеждам в огледалото,", 
        "за да не бъда винаги самотен.", 
        "А по стената се изкачват бавно", 
        "и догоряват на потона дните ми:", 
        "без ни една любов, без ни едно събитие", 
        "животът ми безследно отминава.", 
        "И сякаш аз не съм живеел никога,", 
        "и зла измислица е мойто съществуване!", 
        "Ако случайно някой влезе в къщата,", 
        "там няма да намери никого;", 
        "ще види само прашните портрети,", 
        "коварното и празно огледало", 
        "и на вратата листът пожълтял:", 
        "„Стопанинът замина за Америка.“", 
        "", 
        "1925 г.", 
        ""
    ], 
    "analysis" : [
        "Привидно стихотворението е поетичен разказ за едно безцелно, безкрайно тъжно и самотно съществуване, всъщност то е обобщение на човешкото битие изобщо. Това е най-директното послание на Далчев за безсмислието на човешкия земен път. Творбата е разгърната под формата на изповед от първо лице, но далеч не е интимно откровение, а художествено поднесен философски размисъл. Езиковите форми подсилват усещането за неотменната повторяемост на дните („прозорците – затворени и четни/ и черна и затворена врата”/. „И ден и нощ, и ден и нощ часовникът/ люлее свойто слънце от метал”), но нищо не се променя край нас или ако се променя, то е незначително, изгубено в равното течение на самото време. Дори имаме усещането, че и времето е спряло. Рамкиращият мотив: „Стопанинът замина за Америка”, със своята в случая метафизична многозначност, звучи като въпрос: „Дали действително присъстваме в този свят?”. Днес, когато всеки трети българин мечтае да замине за Америка с еднопосочен билет, този Далчев стих се приема почти иронично и предизвиква неволна усмивка, но това е съвсем друга страна от взаимоотношението изкуство – потребител. Смисълът на творбата, както го е формулирал Далчев, е в строго определена посока – ние отсъстваме от този свят, защото нищо съществено не остава след нас.", 
        "      В стихотворението се преплитат предметна анимизирана конкретност и открита асоциативна условност. Това е една тягостна картина на пълното монотоние, като внушение далеч надхвърля индивидуалната съдба на лирическият субект. Внушението е обобщаващо за човешкото съществуване и пълна самота на личността. Поетът е потърсил метафизична символика – животът е дом, „където не живее никой, /ала не съм аз заминавал никъде/ и тук от никъде не съм се връщал”; „и ето сякаш сто години/ как разговарям само със портретите”.", 
        "      Това е херметичен свят, заключен в самия себе си. За лирическият герой сътресенията на епохата изобщо не съществуват. Те не са били. Нищо не е било. Само равното съзерцателно битие, в което границата между земно присъствие и отсъствие е илюзорна самоизмама. Тук не пулсират изгарящите въпроси на Яворовата драма, които изпепеляват душата. Тук витае кротко примирение, усещане за безцелност, безсмисленост. Дали сме на земята, или – не, резултатът е един и същ. Винаги и навсякъде. Размисълът, емоционалното изживяване е вместено единствено в индивидуалното човешко същество със знак на равенство между един и всички. Законите на природата са всеобщи. Стихотворението не е търсачество, не е мъчителен самоанализ, не е лутане между полюсни възможности. То е констатация, естетически свършена, емоционално разтърсваща. Няма пролука и няма просветление: „без ни една любов, без ни едно събитие/ животът ми безцелно отминава”. Далчев достига до една жестока формула: „зла приумица е мойто съществуване”.", 
        "      Ярко метафоричният стих („всички пътища на спомена са минати”, „моите еднички гости са годините”, „догоряват на потона дните ми”…), изкуството да внуши сетивно размислите си, претворяват една философска концепция във великолепна, силна поезия, оформят един непознат дотогава глас в българската поезия. Далчев в кратко метафорично съзерцание естетически изживява онези вечни болезнено изгарящи въпроси, които в поезията на Яворов напомнят вулканичен кратер.", 
        "      „Повест” е признание за човешкото крушение. Затова и внушението е може би най-тягостното от всички творби на ранния Далчев. В понататъшния път на твореца тази констатация, без да е отречена, отстъпва пред триумфа на жизненото тържество.", 
        "Изкуството е послание, но колкото и да е категорично, естетически съвършено, то предизвиква различни реакции. Всеки сам определя до колко ще го възприеме, безрезервно или с резерви, и до колко ще му се противопостави. Някой може да каже: „Повест” е строго личната участ на лирическия субект. Но! Това са извечните въпроси, които терзаят човешкото съзнание от зората на обществото до днес. И винаги.", 
        "**************************************************************", 
        "      В стих. „Повест” драмата на човешкото съществуване подобна на „зла измислица”, е неприемането на конкретното битие и заместването му с проекцията на измисленото. Тогава човекът остава трагично раздвоен между реално и желано.Съществуването му се превръща в тотален отказ от света - тук:", 
        "                  „И аз съм сам стопанинът не къщата,", 
        "                  където не живее никой.”", 
        "      Това е съществуване без живот, дом без човек, свят без субект - тотална деперсонализация на изкуството: „И сякаш аз не съм живеел никога...”. В творбата Далчев разкрива едната от формите на лишаване на човека от съществуване - въображаемото му пренасяне в друг свят и отказ да приеме този, в който е.", 
        "      Смъртта се констатира и в други проявления - изчезване на Аз-а, замяната му с негови отражения, които са знаци на отсъствието му от този свят. Огледалото остава”коварно и празно” и от него гледа само несподелената човешка самота. Проекцията унищожава първообраза. Отражението отсъства, за да оголи драмата на човешкото отсъствие: „Стопанинът замина за Америка”. Повтарящата се ден след ден драма е на несъстоялото се несбъднато човешко съществуване.", 
        ""
    ], 
    "name" : "Повест", 
    "__v" : NumberInt(0)
}
{ 
    "_id" : ObjectId("5c4c7735dadb8234d4accc2e"), 
    "paragraphs" : [
        "Ето нашето зимно стъкло.", 
        "То не е, то не е сякаш същото:", 
        "няма вече ни пътя, ни къщите:", 
        "само бяла гора от сребро.", 
        "", 
        "И през нея минават прегърнати", 
        "мойто братче и мойта сестра.", 
        "В посребрената бяла гора", 
        "накъде ли самички са тръгнали?", 
        "", 
        "Те вървят върху сребърен път", 
        "и под мрежа от сребърни клони,", 
        "посребрени листа се отронват,", 
        "дъждове от листа ги валят.", 
        "", 
        "Мойто братче и мойта сестра", 
        "преминават без страх под дърветата:", 
        "няма вълци, нито има ветър", 
        "в тази сребърна бяла гора.", 
        "", 
        "Там е само вълшебната птица", 
        "с лъчезарните златни пера;", 
        "мойто братче и мойта сестра", 
        "нея търсят от цяла седмица.", 
        "", 
        "Чак на седмия ден призори", 
        "ето тя затрептява, изгрява", 
        "и във миг се запалва гората", 
        "от горящите нейни пера.", 
        "", 
        "Дървесата възпламват, искрят", 
        "и на капки сребро се разтапят.", 
        "И отново изникват къщята", 
        "и изплува познатият път.", 
        "", 
        "1925 г.", 
        ""
    ], 
    "analysis" : [
        " Отдавна вече литературните изследователи са преброили, че в стихотворенията, които ни е оставил Далчев – 74 на брой, думата прозорец се среща 32 пъти. Първата му стихосбирка също е озаглавена „Прозорец”. Всичко това ни кара да се взрем в този предметен образ с повече внимание, да потърсим зад веществената му конкретност онзи засекретен смисъл, който Далчев придава на сетивният свят около себе си. Древните египтяни вярвали, че през очите се вижда същността на човека. Затова всички египетски фигури са с изрисувани очи, докато гръцките и римските в повечето случаи са като слепи. Дали прозорецът при Далчев не заменя очите при древните египтяни? Може би! Строго предметният образ прозорец се е трансформирал в условен символ или просто е възприел символна роля, още повече че в ежедневната реч се е наложил изразът „прозорец към света”. За лирическия субект в Далчевата поезия, затворен зад стените на стаята, при книгите, прозорецът е почти единствената реална връзка с живота – настояще и много повече минало.", 
        "      Перфектен живописец на видимото възприятие, в това стихотворение поетът рисува заскреженото стъкло с изящността на естет съзерцател. Като видение минават пред очите му силуетите на „мойто братче и мойта сестра”, които се появяват миражно и изчезват в пространството сред белия сняг. От този свят ли са те, или от някой друг? Живи ли са те, или вече не? Откъде идват и на къде отиват? Така ли минава пред очите ни целия живот – подобно на техните силуети? Това са незададени пряко въпроси, но струящи от миражната картина. Поезията на Далчев е изпълнена с неизказани въпроси, почти реторични, защото отговорът е заложен в самите творби, в цялата поезия на твореца. Отминава светът – като представа за всичко скъпо, близко и далечно, което си отива, преди още да е видяно. Реално ли е то или въображаемо?", 
        "      Кристалната изчистеност на фразата и поетическият образ напълно хармонират с фантастично приказната картина. Там, зад прозореца, са чудесата на живота, лирически разгърнати като поетична митологичност: „вълшебната птица с лъчезарните златни пера”. Дори поетическата игра с числата три и седем ни отвежда към приказната традиция: трикратните повторения: „мойто братче и мойта сестра”; вариантното „бяла гора от сребро”, „посребрената бяла гора”, „сребърна бяла гора”; седем дни търсят вълшебната птица, седем пъти се повтаря думата сребро. Това е едно от малкото красиви романтични видения в поетическия свят на ранния Далчев.", 
        "      Пред поезията не се поставят конкретни въпроси, още по малко се търси конкретен отговор. И все пак. Тази приказна картина дали е опредметеният копнеж на лирическият субект, или опит да се докосне до тайнствената красота на света? Полет на въображението? Каприз на фантазията? Или връщане към светлата наивност на детството, което единствено може да повярва и във вълшебството на света, и в красотата.", 
        "      Лирическият субект е сам зад прозореца. Той е свидетел съзерцател, не участник в пиршеството на живота. Не той търси „вълшебната птица”, той само наблюдава. Сякаш поетът ни внушава – всичко е преходно, дори виденията. Ледената феерия на зимния стъклопис угасва, светът отново е обикновено предметно конкретен: „и отново изникват къщята/ и изплува познатият път”. Позицията на съзерцател при Далчев е духовна нагласа, а копнежът по красота и добро – нетленен живец.", 
        "============================================================", 
        "и още.....", 
        "      В стихотворението „Прозорец” един поглед през „нашето зимно стъкло” - т.е. през процепа към друг свят - и познатото „То не е, то не е сякаш същото”. Сребърна гора, мрежа от сребърни клони, две прегърнати деца, които дирят вълшебната птица със златни крила:", 
        "Те вървят върху сребърен път", 
        " и под мрежа от сребърни клони,", 
        " посребрени листа се отронват,", 
        "дъждове от листа ги валят.", 
        "       Това е друг свят, който веднъж роден от съзнанието, заживява своя неподвластен на него живот. Светът на вълшебните детски спомени, видян в сиянието на „капки сребро” и „златни пера”. Далчев повтаря един и същ цвят или дума (в това стихотворение „сребро” се употребява седем пъти) е съществена особеност на неговия поетически стил. Това е тип изразност, която Никола Георгиев определя като „поетика на намерения израз и смисъл”. Езикът на Далчевата поезия е показно несложен, подчертано неусловен, чужд на властващата дотогава стихова риторика, пестелив в ефектите на метафоричността. Това е като че ли език с ясни връзки, посочващ видимостта на действителното. Неговата образност би могла да се определи като „ефект на шоковите сравнения”: ръжда „като кръв”, - „зловоние към небесата като молитвен тимиан”, стъпки „като вопли”, сенки „като локви”, врани „като черен венец”, залез „като домат”, стени „като че с белези от струпеи”и пр.", 
        "      Поетическият свят на Далчев се разкланя в множество измерения. Той прониква от другата страна на огледалото, превръщайки се в шега и приказка. В поезията на 20-те години Атанас Далчев е този, който приложи законите на една нова естетика - на грозното. Всъщност по-точно е да се каже, че след него литературата разбра относителността на понятието „красиво”, неговата историческа капсулираност. Чрез поезията на Далчев поетическото съзнание на 20-те години разкри култа (или може би естетическата си слабост) към болезненото и некрасивото. Без да обявява открито, че това е новото лице на красотата, Далчев създаде един властно привличащ поетически свят на „разкривени болни усмивки”, „със петна от мухи и с бразди от прахът и дъждът”, „потъмнял и разкалян”,  с „локви от мръсна вода” и „стари мършави кранти”. Болезненото сияние на жълтия цвят обгръща творбите от първата му книга, а със странното влечение към смъртта завършва всяка от тях. Такава е изразността на новата естетика в стихосбирката „Прозорец”. Показателно е, че в поетическа книга, която деестетизира действителността, точно творбата, подобна на сън, на вълшебна приказка, дава заглавие на цялото. Реалният свят в своята грозота и бедност е оспорен от фантазното. В наивната чистота на детския поглед, в сърцето, недокоснато от живота, светът се спасява, става друг - „сребърен”, „бял” и приказен. Това е всъщност култът на литературата на 20-те години към примитива, към наивитета и алогизма на детското светоусещане. Ето защо „Прозорец” - творбата, чиято поетическа същност най-малко съответства на тази на книгата като цяло, й дава заглавието си, назовава я на принципа на изключението, което ще стане правило в по-късните стихосбирки на Далчев.", 
        ""
    ], 
    "name" : "Прозорец", 
    "__v" : NumberInt(0)
}
{ 
    "_id" : ObjectId("5c4c7797dadb8234d4accc2f"), 
    "paragraphs" : [
        "Би казал, че във тази стая", 
        "        не е живял отдавна никой,", 
        "че е заключена стояла", 
        "        с години нейната врата.", 
        "Тук има миризма на вехто", 
        "        и прах по всичките неща,", 
        "тук бавно времето превръща", 
        "        във прах безжизнен сякаш всичко.", 
        "", 
        "В ъглите расне неусетно", 
        "        вечерната дрезгавина", 
        "и вехне есенното слънце", 
        "        върху килимите на пода,", 
        "а светят жълти зимни дюли,", 
        "        наредени върху комода", 
        "като голяма броеница", 
        "        от кехлибарени зърна.", 
        "", 
        "Какви лица ли отразило", 
        "        ревниво пази огледалото?", 
        "То сякаш е един прозорец,", 
        "        отворен в друг предишен свят.", 
        "Часовникът е вече млъкнал", 
        "        и в неговия чер ковчег", 
        "лежат умрели часовете", 
        "        и неподвижно спи махалото.", 
        "", 
        "Портрети на жени, които", 
        "        са си отишли от света,", 
        "висят, от слънце пожълтели,", 
        "        окачени върху стената,", 
        "заспала тежко върху пода,", 
        "        сънува в здрача тишината", 
        "и цялата печална стая", 
        "        залязва бавно с вечерта.", 
        "", 
        "1925 г.", 
        ""
    ], 
    "analysis" : [
        "Стихотворението на Атанас Далчев „Стаята” е своеобразна интерпретация на един от най-важните мотиви в неговата лирика, а именно неживяния живот. Този текст описва традиционни за човешкия дом предмети, чрез чиито запустял вид успява да пресъздаде неналичността на живот. Тяхното присъствие от една страна има цел, да служи на човека, но от друга функцията им се обезсмисля, когато те нямат на кога да бъдат от полза. Тези вещи продължават да заемат местата и „ролите” си, но те са изгубили своя „господар”, изгубили са човекът, което поражда меланхолното чувство на самота и отчужденост, характерно за Далчевите лирически текстове.", 
        "„Тук има” от началната строфа на стихотворението подсказва именно за съществуването на определени предмети, които са били част от човешкия живот - огледало, часовник, портрети..., но в тази стая всичко е овехтяло, навяващо печал и самотност, а единственото, което озарява цялостната картина са жълтите дюли - остатък от живот, от нечие намерение за вдъхване на светлина, уют и грижа в една запустяла част от човешкия дом. Но и тази „капчица” надежда сякаш се губи сред всичките изоставени неща, внушаващи чувството за тленност, деструкция и смърт. Навярно небитието е споходило тази стая и й е отнело живота, както и живота на всичко в нея, отвеждайки в тъмното си пространство този, който е имал потребност от тези вещи и ги е обгръщал с някакво внимание при нуждата от тях. Сега, когато него го няма, всеки предмет остава без свое предназначение и смисъл за съществуване. Той продължава да принадлежи към пространството, в което винаги се е намирал, но започва сякаш като живо създание да тъжи и страда, за този, който някога го е обичал. Това чувство се внушава чрез овехтяването и постепенното разпадане на предмета.", 
        "Този текст сякаш описва не-живота в една стая, спирайки „погледа” си на неговите принадлежности, предметите. Тук те обуславят самота и остават само като мълчаливи паметници на отреченото съществуване, илюстрирано чрез тяхната „статичност”, защото в това затворено пространство се разнася „миризма на вехто/и прах по всичките неща”.", 
        "Мотивът за смъртта е пресъздаден чрез многото образи на вещи в текста. Той е разгърнат през призмата на безпощадно минаващото време, което „... превръща/в прах безжизнен сякаш всичко”, през символните значения на есенното, зимното и свечеряването, което би могло да бъде разчетено като „залез” на един живот, настъпването на края му, а с него наставането на безвремието, за което представа създава спрелият часовник. Огледалото също е мистично. То крие и не показва това, което някога е отразявало, не пропуска никой да прогледне отвъд него. Вещите, които са имали преди някаква стойност, сега вече не означават нищо, те са изоставени и няма кой да ги оцени, така тяхното съществуване се обезсмисля, защото животът около тях е изчезнал, човекът вече го няма.", 
        "В „Стаята”, както и в други Далчеви стихотворения вещите се оказват способни да отразят по някакъв начин светогледа на описващия ги, да изразят неговата представа за битието, което е видяно като безцелно и безвремно, място, където човек няма място и е отхвърлен заедно с живота си. Именно тази представа, за отчаянието, е най-точно отразена в текста „Стаята”, защото когато човек няма перспектива да съществува това се усеща от всичко, което го заобикаля, дори и от вещите, които сякаш „осъзнават” липсата на живот или желание за случване на такъв.", 
        ""
    ], 
    "name" : "Стаята", 
    "__v" : NumberInt(0)
}
{ 
    "_id" : ObjectId("5c501efed3cdc34d04e9b722"), 
    "paragraphs" : [
        "1", 
        "Нощта ражда из мъртва утроба", 
        "вековната злоба на роба:", 
        "своя пурпурен гняв -", 
        "величав.", 
        "", 
        "Дълбоко сред мрак и мъгла.", 
        "", 
        "Из тъмни долини", 
        "- преди да се съмне", 
        "из всички балкани", 
        "из дебри пустинни", 
        "из гладни поля", 
        "из кални паланки", 
        "села", 
        "градове", 
        "дворове", 
        "из хижи, колиби", 
        "из фабрики, складове, гари", 
        "хамбари", 
        "чифлици", 
        "воденици", 
        "работилници", 
        "юзини", 
        "заводи:", 
        "", 
        "по пътища и по завои", 
        "високо", 
        "по сипеи, урви, чукари, бърда", 
        "през слог", 
        "и рид", 
        "през глухи усои", 
        "през есенни жълти гори", 
        "през камънаци", 
        "вода", 
        "мътни вади", 
        "ливади", 
        "нивя", 
        "лозя", 
        "овчарски пладнища", 
        "глогини", 
        "изгорели стърнища", 
        "трънаци", 
        "блата:", 
        "изпокъсани", 
        "кални", 
        "гладни", 
        "навъсени", 
        "измършавели от труд", 
        "загрубели от жега и студ", 
        "уродливи", 
        "сакати", 
        "космати", 
        "черни", 
        "боси", 
        "изподрани", 
        "прости", 
        "диви", 
        "гневни", 
        "бесни", 
        "- без рози", 
        "и песни", 
        "без музика и барабани", 
        "без кларинети, тимпани, латерни,", 
        " флигорни, тромбони, тръби:", 
        "на гърба с парцаливи торби", 
        "в ръцете - не с бляскави шпаги,", 
        "а с прости тояги,", 
        "шопи със сопи", 
        "с пръсти", 
        "с копрали", 
        "с търнокопи", 
        "с вили", 
        "с брадви", 
        "с топори", 
        "с коси", 
        "и слънчогледи", 
        "- стари и млади -", 
        "се спуснаха всички отвред", 
        "- като отприщено стадо", 
        "от слепи животни,", 
        "безброй", 
        "яростни бикове -", 
        "с викове", 
        "с вой", 
        "(зад тях - на нощта вкаменения свод)", 
        "полетяха напред", 
        "без ред", 
        "  неудържими", 
        "  страхотни", 
        "  велики:", 
        "  НАРОД!", 
        "", 
        "2", 
        "", 
        "Нощта се разсипва във блясъци", 
        "по върховете.", 
        "Слънчогледите", 
        "погледнаха слънцето!", 
        "Зората от сън се", 
        "пробуди", 
        "сред гръм от картечници:", 
        "От далечните", 
        "склонове", 
        "- удар след удар -", 
        "заплющяха", 
        "луди", 
        "куршуми - олово.", 
        "Топове", 
        "като зинали слонове", 
        "зареваха...", 
        "Трепет и страх.", 
        "Слънчогледите паднаха в прах.", 
        "", 
        "3", 
        "", 
        "Глас народен:", 
        "   Глас божи", 
        "С хиляди ножа", 
        "прободен", 
        "народ -", 
        "затъпен", 
        "унижен", 
        "по-нищ и от просяк,", 
        "останал", 
        "без мозък", 
        "без нерви -", 
        "въстана", 
        "из мрака тревожен", 
        "на своя живот", 
        "- и писа със своите кърви:", 
        "   СВОБОДЕН!", 
        "", 
        "Глава първа:", 
        "      Септември.", 
        "- Глас народен -", 
        "- Глас божи -", 
        "О боже!", 
        "подкрепяй свещеното дело", 
        "на грубите черни ръце:", 
        "влей смелост", 
        "в нашето гърмящо сърце:", 
        "Не искаш ти никого роб -", 
        "и ето - кълнеме се в нашия гроб -", 
        "ще възкресим ний човека", 
        "свободен в света.", 
        "Пред нас е смъртта -", 
        "  о нека!", 
        "но отвъд:", 
        "там цъфти Ханаан", 
        "от Правдата обетован", 
        "нам -", 
        "вечна пролет на живия блян...", 
        "Вярваме! Знаем! Желаеме го!", 
        "С нами бог!", 
        "", 
        "4", 
        "", 
        "Септември! Септември!", 
        "О месец на кръв!", 
        "на подем", 
        "и погром!", 
        "Мъглиж беше пръв", 
        "Стара и", 
        "Нова   Загора", 
        "Чирпан", 
        "Лом", 
        "Фердинанд", 
        "Берковица", 
        "Сарамбей", 
        "Медковец", 
        "  (с поп Андрей)", 
        "- градове и села.", 
        "", 
        "5", 
        "", 
        "Народа въстана", 
        "- с чук", 
        "в ръката,", 
        "обсипан със сажди, искри и сгурия,", 
        "- със сърп сред полята,", 
        "просмукан от влага и студ:", 
        "хора на черния труд", 
        "с безглаголно търпение -", 
        "  (не гении", 
        "  таланти", 
        "  протестанти", 
        "  оратори", 
        "  агитатори", 
        "  фабриканти", 
        "  въздухоплаватели", 
        "  педанти", 
        "  писатели", 
        "  генерали", 
        "  съдържатели", 
        "  на локали", 
        "  музиканти", 
        "  и черносотници)", 
        "А", 
        "селяци", 
        "работници", 
        "груби простаци", 
        "безимотни", 
        "неграмотни", 
        "профани", 
        "хулигани", 
        "глигани", 
        "- скот като скот:", 
        "    хиляди", 
        "       маса", 
        "     народ;", 
        "хиляди вери", 
        "- вяра в народний възход,", 
        "хиляди воли", 
        "- воля за светъл живот,", 
        "хиляди диви сърца", 
        "- и огън във всяко сърце,", 
        "хиляди черни ръце", 
        "- в червения кръг на простора", 
        "издигнали с устрем нагоре", 
        "червени", 
        "знамена", 
        "развени", 
        "  високо", 
        "  широко", 
        "над цялата в трепет и смут разлюляна страна", 
        "на бурята яростен плод:", 
        "", 
        "  Хиляди -", 
        "  маса -", 
        "  народ.", 
        "", 
        "6", 
        "", 
        "Блесна", 
        "над родни Балкани,", 
        "издигнали пъп", 
        "срещу небето", 
        "и вечното слънце", 
        "    светкавица", 
        "    - гръм", 
        "хрясна", 
        "право в сърцето", 
        "на гигантския", 
        "столетен", 
        "дъб.", 
        "Хълм подир хълм", 
        "ек бързолетен", 
        "отпрати далек", 
        "през чуки", 
        "грамади", 
        "към стръмни долини", 
        "в каменни дупки", 
        "- пламтящо легло -", 
        "дето спят на витло", 
        "пепелянки и смолци,", 
        "в пещери", 
        "на змеици и змейове,", 
        "в глухи хралупи на вещици", 
        "", 
        "  - и екота сля се", 
        "  с далечно ехо:", 
        "  екот и ропот", 
        "  на водопади", 
        "    потоци", 
        "    порои -", 
        "    бесни", 
        "    рукнали в бездната", 
        "    с гръм.", 
        "", 
        "7", 
        "", 
        "Започва трагедията! -", 
        "", 
        "8", 
        "", 
        "Първите", 
        "паднаха в кърви.", 
        "Метежният устрем", 
        "бе посрещнат с куршуми.", 
        "Знамената изтръпнаха", 
        "пронизани.", 
        "Планината гърми...", 
        "Там горе", 
        "далечни и близки хълми", 
        "потъмняха обнизани", 
        "с хора", 
        "- плъпнаха", 
        "черни редици:", 
        "редовни платени войници", 
        "и разлютена милиция.", 
        "Всички те знаят:", 
        "“Отечеството", 
        "е в опасност!“", 
        "    Прекрасно:", 
        "    но - що е отечество? -", 
        "И яростно лаят", 
        "картечници...", 
        "Първите", 
        "паднаха в кърви.", 
        "Зад далечните", 
        "върхове", 
        "забумтя артилерия.", 
        "Затрепераха", 
        "градове", 
        "и села.", 
        "Мъртви тела", 
        "- окървавени трупове -", 
        "застлаха", 
        "склонове", 
        "валози", 
        "пътища...", 
        "С извадени саби", 
        "кавалерийски отряди подгониха", 
        "разбитите селяни", 
        "- доубивани, стреляни", 
        "с шрапнели, фугаси", 
        "- бягащи в ужас на всички страни,", 
        "догонвани в къщите", 
        "и съсичани там", 
        "с кървави саби", 
        "под нисък сайвант", 
        "сред писък", 
        "на изплашени баби,", 
        "деца и жени...", 
        "- - - - - - - - -", 
        "", 
        "9", 
        "", 
        "Войските настъпваха.", 
        "Под грозния звук на шрапнелите", 
        "изтръпнаха", 
        "и най-смелите:", 
        "в отчаяние", 
        "към небето издигнати голи ръце.", 
        "Ужас без слава", 
        "замръзна на всяко лице -", 
        "очи без страдание.", 
        "  “Всеки", 
        "  да си спасява", 
        "  живота!“", 
        "", 
        "По всички пътеки", 
        "ето спущат се рота след рота", 
        "- пехота", 
        "кавалерия", 
        "артилерия.", 
        "Бият атака", 
        "барабаните.", 
        "Паника", 
        "- високо", 
        "над изподраните", 
        "червени знамена -", 
        "бич от пурпурни пламъци вей.", 
        "", 
        "Там", 
        "посред общия смут", 
        "сам,", 
        "като луд", 
        "епически смелия", 
        "поп", 
        "Андрей", 
        "с легендарния топ", 
        "стреля", 
        "снаряд след снаряд...", 
        "В последния миг:", 
        "“Смърт на Сатаната!“", 
        "извика", 
        "побеснял и велик -", 
        "и обърна назад", 
        "своя топ:", 
        "последната", 
        "граната", 
        "изпрати", 
        "право там", 
        "  - в божия храм", 
        "дето бе пял литургия, ектении...", 
        "", 
        "И се предаде.", 
        "“Да се обеси червения поп!", 
        "Без кръст - без гроб!“", 
        "", 
        "До телеграфния стълб бе изправен.", 
        "До него палача.", 
        "Капитана.", 
        "Въжето", 
        "бе готово.", 
        "Балкана", 
        "тъмнееше мрачен.", 
        "Небето -", 
        "сурово.", 
        "Попа стоеше огромен,", 
        "изправен в целий си ръст,", 
        "цял", 
        "спокоен като гранит -", 
        "без жал", 
        "без спомен", 
        "- на гърдите Христовия кръст", 
        "и с поглед в балканите впит -", 
        "далеко", 
        "сякаш в грядущето...", 
        "- Страхливо вий поглед отпущате", 
        "пред близката смърт на човека,", 
        "палачи!", 
        "Що значи", 
        "смъртта на един?", 
        "Амин!", 
        "Захрачи", 
        "и плю.", 
        "Бързо нахлу", 
        "сам на врата си въжето", 
        "и", 
        "без да погледне небето", 
        "- увисна -", 
        "език", 
        "между зъбите стиснал:", 
        "", 
        "велик", 
        "сюблимен", 
        "непостижим!", 
        "", 
        "", 
        "10", 
        "", 
        "Есента", 
        "полетя", 
        "диво разкъсана", 
        "в писъци, вихър и нощ.", 
        "Буря изви се", 
        "над тъмни балкани", 
        "", 
        "- мрак и блясък", 
        "и гракащи гарвани ято -", 
        "", 
        "Кървава пот", 
        "изби по гърба на земята.", 
        "В ужас и трепет снижи се", 
        "всяка хижа и дом.", 
        "Погром!", 
        "Трясък", 
        "продъни небесния свод.", 
        "", 
        "", 
        "11", 
        "", 
        "Тогава настана", 
        "най-ужасното:", 
        "Бясно захласната", 
        "заудря в душите тревожна камбана", 
        "- удря, бие, звъни...", 
        "Нощта падна тъй ниско -", 
        "глухо и страшно заключена", 
        "от всички страни.", 
        "Смъртта", 
        "- кървава вещица сгушена", 
        "във всичкине ъгли на мрака", 
        "изписка,", 
        "и ето посяга", 
        "далеч и навред из нощта:", 
        "със своите сухи ръце", 
        "- дълги, безкрайни -", 
        "улавя и стиска", 
        "зад всяка стена", 
        "по едно ужасено сърце.", 
        "О, нощ на безименни тайни!", 
        "- и тайни, и явни:", 
        "", 
        "Мегдани отново с кармин окървавени.", 
        "Смъртни писъци в преръзано гърло задавени.", 
        "На вериги зловещия звек.", 
        "Затворите пълни с хора.", 
        "В двора", 
        "на казарми, затвори", 
        "от командвани залпове ек.", 
        "Вратите залостени.", 
        "Чукат отвън тъмни гости.", 
        "Сина със револвер в ръката", 
        "мъртъв на прага прострян.", 
        "Бащата обесен.", 
        "Обезчестена сестрата.", 
        "От селата задигнати селяни", 
        "след тях - войници:", 
        "мрачен конвой.", 
        "За да бъдат разстреляни:", 
        "Команда: стой!", 
        "“Огън“ -", 
        "изтракаха пушки:", 
        " Ку", 
        "   Клъкс", 
        "      Клян -", 
        "“бий!“", 
        "- залп.", 
        "Десет трупа", 
        "от брега", 
        "пльоснаха тежко", 
        "в мъртвите мътни води на Марица.", 
        "Окървавена повлече", 
        "ги скръбната родна река.", 
        "Военна музика нейде далече", 
        "през обезлюдени улици", 
        "гърмеше", 
        "“Шуми Марица...“", 
        "Окървавена...", 
        "В изпотъпкани ниви", 
        "трънливи", 
        "между бодил и високи треви", 
        "се валят червени глави", 
        "с накълцано обезобразено лице.", 
        "Бесилки разпериха черни ръце", 
        "(привидения в мъртва мъгла).", 
        "Непрестанно се носи страхотния марш на топора", 
        "ударил о кокал. Горящи села", 
        "озаряват далеч кръгозора.", 
        "Потекоха кървави вади.", 
        "Пламнали клади", 
        "лизнаха със светотатствен език", 
        "светото подножие", 
        "на божия", 
        "престол.", 
        "Замириса на живо месо.", 
        "Ужасени отвис небесата", 
        "нададоха вик", 
        "блажените жители на светлия рай", 
        "- на бога свирепо Осанна -", 
        "Край.", 
        "Урагана престана,", 
        "халата", 
        "спря най-подир:", 
        "мир", 
        "и тишина", 
        "настана", 
        "по цялата", 
        "страна.", 
        "Кървав на боговете курбан.", 
        "", 
        "", 
        "12", 
        "", 
        "Музо, възпей оня пагубен гняв на Ахила...", 
        "", 
        "Ахил беше грубата сила.", 
        "Военния демон.", 
        "", 
        "Ахил беше стар генерал", 
        "на Н. Ц. В. цар Агамемнон.", 
        "Ахил бе герой.", 
        "С безброй", 
        "кръстове, ордени, ленти...", 
        "Пиедестал", 
        "на реда и тишината", 
        "в страната...", 
        "", 
        "Но днес ний", 
        "не вярваме вече в герои", 
        "- ни чужди, ни свои.", 
        "", 
        "Троя бе опожарена и срината.", 
        "Приам и Хекуба загинаха.", 
        "Ахил тържествува...", 
        "- Какво е за него Хекуба? -", 
        "Душата му дива и груба", 
        "не чува", 
        "плача на свещената майка, разкъсъна", 
        "над безименни гробища с кърви оръсени", 
        "израснали в миг", 
        "- толкоз много -", 
        "безброй.", 
        "- Какво е за него Хекуба? -", 
        "Ахил бе герой.", 
        "Ахил бе верик.", 
        "", 
        "", 
        "Бич божий изпратен от бога.", 
        "", 
        "Но Ахил ще загине под гняв и проклятия.", 
        "- И загина", 
        "  падна в позорно падение:", 
        "на убиеца вярна отплата.", 
        "Агамемнон уби Ифигирия", 
        "  - и загина:", 
        "Клитемнестра уби Агамемнона", 
        "  - и загина:", 
        "Орест със Електра уби Клитемнестра", 
        "  - и загина...", 
        "Едничка остава", 
        "- стои и пребъдва", 
        "през вековете -", 
        "Касандра-пророчица:", 
        "тя вещае възмездие", 
        "- и всичко се сбъдва.", 
        "Безсменна прищявка, игра и забава", 
        "на боговете.", 
        "Вековечен разцвет на божествена стръв.", 
        "Всяка смърт е за тях развлечение,", 
        "всеки вопъл - шега.", 
        "Смърт, убийство и кръв!", 
        "Докога, докога?", 
        "Вседържителю Зевс", 
        "    Юпитере", 
        "    Ахурамазда", 
        "    Индра", 
        "    Тот", 
        "    Ра", 
        "    Йехова", 
        "    Саваот:", 
        "- отговаряй!", 
        "", 
        "Кръз дима на пожарите", 
        "се издига и бие ушите ти", 
        "вика на убитите,", 
        "рева", 
        "на мъченици безброй", 
        "върху клади горящи дърва:", 
        "- Кой", 
        "излъга нашата вяра? -", 
        "", 
        "", 
        "Отговаряй!", 
        "Ти мълчиш?", 
        "Не знаеш?", 
        "  - Ний знаем!", 
        "  Ето виж:", 
        "  с един скок", 
        "  ний скачаме право в небето:", 
        "", 
        "  ДОЛУ БОГ!", 
        "", 
        "- хвърляме бомба в сърцето ти,", 
        "превземаме с щурм небето:", 
        "", 
        "  ДОЛУ БОГ!", 
        "", 
        "и от твоя престол", 
        "те запращаме мъртъв надолу", 
        "вдън вселенските бездни", 
        "беззвездни,", 
        "железни -", 
        "", 
        "  ДОЛУ БОГ!", 
        "", 
        "По небесните мостове", 
        "високи без край", 
        "с въжета и лостове", 
        "ще снемем блажения рай", 
        "долу", 
        "върху печалния", 
        "в кърви обляния", 
        "земен шар.", 
        "Всичко писано от философи, поети -", 
        "ще се сбъдне!", 
        "- Без бог! без господар!", 
        "Септември ще бъде май.", 
        "Човешкия живот", 
        "ще бъде един безконечен възход", 
        "- нагоре! нагоре!", 
        "Земята ще бъде рай -", 
        "ще бъде!", 
        "", 
        ""
    ], 
    "analysis" : [
        "Годините около Първата световна война бележат края на една епоха и началото на друга. Идва време на промяна и се случва така, че вълна от нови естетически явления залива много държави и това става по силата на сходни промени в ценностните критерии на обществото. Тези промени се отразяват и върху литературата. Модернистичните тенденции се раздвояват и част от авторите започват да се ориентират към по-актуални и авангардни форми на модерното изкуство.", 
        "Експресионизмът е една от тези авангардни форми, която се оказва доста привлекателна за българските автори и същевременно позната, тъй като част от тях са имали щастието да се запознаят директно с него, понеже са получили своето образование в неговата родина - Германия. Експресионизмът се заражда на границата между две епохи. В него се пречупват смъртта на старото и раждането на новото, затова е доста противоречиво явление. В България той обхваща върховите моменти на българския модернизъм, и същевременно прехода към родното на ново равнище. Българските експресионисти са в разрив с традиционния реалистичен метод на изображение, но и способстват за творческото преодоляване на остарялата вече поетика на символизма, въвеждат нови философски и екзистенциални проблеми, подлагат под съмнение представите на предхождащите ги поколения за красиво и изящно, като съзнателно огрубяват своите изразни средства и не на последно място сближават литературата до социалните проблеми на съвременността.", 
        "Експресионизмът е антитезата на вече остарелите художествени явления. Един от онези български интелектуалци, „почерпили” експресионизма направо от извора е Гео Милев. Той е може би единственият автор в България, който теоретически задълбочено разглежда естетическата същност на това авангардно явление. Двете му статии „ Фрагментът” и „ Небето” се възприемат като манифестни текстове на българския експресионизъм. Но доколко Гео Милев е експресионист - това е въпрос, на който не може да се отговори еднозначно. Преди всичко, никое от авангардните течения на двайсетте години на ХХ век не е и не може да бъде концептуално чисто по определение, тъй като, както вече бе споменато, това е явление възникнало в един граничен период. Затова и принадлежността на твореца не може да бъде концептуално чиста. Най-общо може да се каже, че в произведенията на Гео Милев доминират модернистичните - експресионистичните тенденции на авангардизма, въпреки че в тях присъства влиянието на символизма. В действителност българският експресионизъм, черпейки творчески идеи от предхождащите го модернистични течения, е бил тяхно продължение. Модернистичната естетика се изгражда до голяма степен на базата на отрицанието на предходния културен модел - както символистите, така и експресионистите отричат реализма като безнадеждно остарял и естетически непродуктивен модел. Но докато символизмът се стреми да намери в материалното съответствия на духовното и оттам на непреходното, всички деформации в експресионистичното изкуство са израз на отношението на твореца към действителността. И така, колкото и условен да е въпросът, дали Гео Милев е експресионист, ако погледнем към зрялото му творчество, ще стигнем безусловно до положителен отговор. В България експресионизмът възниква в условията на национална катастрофа. Експресионистите долавят разпадането на стария свят, те чувстват и виждат разрухата, но тя се приема от тях със смесени чувства - на ужас и надежда - оттук идва най-същностната тема в това течение: темата за промяната. Идеята за човека в тази епоха е, че той е осъден да живее в негативната действителност, която го ограничава, заплашва и обезличава. Всичко е хаос, абсурд, катастрофа.Създава се представата за света като Апокалипсис. Именно тази представа за света е климатът, в който съзрява естетиката на експресионизма. Експресионистите се чувстват осъдени да живеят в една обществена действителност, чиято единствена перспектива е катастрофа и разруха, но те вярват, че след нея и чрез нея светът ще се промени и обнови - това е главното противоречие в тази литература. Новият свят ще бъде изграден върху основите на стария. Изкуството им като цяло е бунт, няма и не може да има друг начин за обновление освен агресията.", 
        "Несъмнено една от най-представителните творби на Българския експресионизъм е поемата „Септември” на Гео Милев. Много често тя е схващана само като отражение на една историческа действителност, каквато е Септемврийското въстание през 1923 година. Но главната цел на текста е да се разкрие бунта и борбата на един обезличен народ.(Единствената личност в поемата е поп Андрей, но и той е подложен на деградация и обезличаване). В една своя публикация Едвин Сугарев твърди, че: „бунтът е „вродено” качество на експресионистите”. Именно той е волята на духа да превъзмогне материалните обвързаности и да се изтръгне от една мрачна и жестока действителност, разбивайки я със силата на своя устрем. Още в „Моята душа” се сблъскваме с бунта, присъщ на душата: „ О чупи, чупи, чупи! Очупвай! Разбивай! Отчупвай! Начупвай! Разчупвай! Чупи! Чупи!” В „Септември” бунтът започва с раждането на „вековната злоба на роба:/своя пурпурен гняв -/ величав”. Именно гневът ще бъде основната движеща сила на бунта. Той има етично и психологично измерение - етичният му смисъл е съотнесен със злобата, натрупвана във времето, жлъчта, омразата; психологическите стойности отвеждат към емоционалното състояние. Зараждането на гнева е „дълбоко сред мрак и мъгла”, в тъмните кътчета на човешката душа, по пътя на заблудите, в дебрите на подсъзнателното, в сферите на ниското и долното. Носителите на гнева са: „ уродливи/ сакати/ космати/ черни „, а също и „ прости/ диви/ гневни / бесни...” Това е „отприщено стадо/ от слепи животни”. Отсъства човешката личност. В избликналата сила няма одухотвореност. Възпламенени са първични страсти. Мисълта за миналото, чувството за родова принадлежност и памет, отговорността за бъдещето ги няма, те не обуславят позицията на бунтуващите се. С дългите изброявания, в които съществителните са много, а глаголите - малко, се внушава силата на борбата, разляла се по сипеи, урви, чукари, през есенни жълти гори, през камънаци, ниви и лозя. Въоръжението е примитивно, но гневът е яростен, решимостта неудържима. В шеста глава на поемата се появяват и образите символи на космоса - Балканът и столетният дъб. Те маркират пространството. „Блесна над родни Балкани, издигнали пъп срещу небето и вечното слънце… …и екота сля се с далекото ехо: екот и ропот на водопади потоци порои - бесни рукнали в бездната с гръм” Апокалипсисът настъпва с потопа и той е в границите на родното, в границите на родния Балкан. В Библията е казано, че когато водите на потопа спадат, Ной намира пристан при „пъпа на земята”. В „Септември” обаче Балканът е издигнал пъп срещу небето, унищожена е връзката с небето и Бога. Често срещан в българската литература, образът на Балкана никога не е носел такава семантична натовареност, каквато се усеща в „Септември”. При Хр.Ботев Балканът е мястото, където робските правила не важат и което е обитавано от хайдутите, като наравно с тях пее хайдушка песен. При И.Вазов Балканът е събирателен образ на въстаналия народ. При Яворов в „Заточеници” Балканът е споменът за Родината, който ще грее изгнаника до гроб. За Гео Милев обаче Балканът е мястото, от където започва краят. И там някъде в пространството е поместен и „столетния дъб”. Именно този гигантски столетен дъб е световното дърво, настоящият космос, който трябва да бъде трансформиран в нов, справедливо устроен свят. Тази промяна може да се постигне само по пътя на разрушителната революция. Изкореняването на дъба дава възможността да се изгради едно ново бъдеще. Но това нарушаване на световния ред бележи идването на Апокалипсиса. „Започва трагедията!” - с този стих Гео Милев започва описание на потушаването на бунта: „ - плъпнаха черни редици: редовни платени войници разлютена милиция. Всички те знаят: „Отечеството е в опасност!” Войниците са призвани да осигурят защита на отечеството. Извършващото се братоубийство е мотивирано от фразата „Отечеството/ е в опасност”, но веднага е отразена абсурдността на ситуацията с въпроса: „Прекрасно: но що е отечество?” Думата „отечество” се оказва съвкупност от звукове без стойност, които нямат способността да мотивират някого. Всички ценности са на път да бъдат унищожени. Дори светият човек застава срещу вярата си. Загърбени са повелите на християнския канон, забравен е „на гърдите Христовия кръст” - попът захрачва и плюе, нахлува „сам на врата си въжето” и без да погледне небето, сам отнема живота си, сторвайки най-големия грях. Смъртта в този епизод е победа над нормите, космоса, Бог и дори над живота. Тя е без значение, защото и животът няма смисъл. Настоящето е безсмислено, на земята цари разруха, идва ред и на Небето: „По небесните мостове високи без край с въжета и лостове ще снемем блажения рай долу върху печалния в кърви обляния земен шар.” Както вече бе споменато по-горе, експресионистите вярват, че върху разрушения свят ще се изгради нов, по-хубав, по-светъл. Но през призмата на „Септември” тази „мечта” е непосилна. Още в самото начало се сблъскваме с едно противоречие - нощта, която е символ на умиращото, ражда и единственото, което ражда, е „вековната злоба на роба”. След това в текста се разбира, че основният двигател на бунта е гневът, а той може само да разрушава. Разрушени са ценностите, световният ред, вярата, а какво може да бъде сътворено върху тази основа и много по-важно е от кого ще бъде сътворено. Утвърдена е невъзможността злото да роди добро. Стихът „Земята ще бъде рай” - звучи крайно утопично, но и реално на фона на „Септември”. „Хвърляме бомба в сърцето ти, превземаме с щурм небето: ДОЛУ БОГ!” Ако Бог е съвършенство, идеал, олицетворение на доброто, то бунтът на гнева отрича Бог, запраща го „мъртъв надолу” - руши идеала, доброто, а на мястото на Бога застава Човекът. И така, след като са отприщени такива сили като гняв, злоба, единственото, което те могат да сътворят, е разруха. В този смисъл „Септември” не е прокламация на един нов свят, защото той иска съграждане, а тук то е непосилно. Конструиран е своеобразен гневен космос, космос на деструктивното начало. Модерното постсимволистично мислене оценява света преди всичко като пронизан от противоречия, като пространство, което принадлежи на вечно подреждане. В този свят стабилността има едно име - Апокалипсис. И именно в парадоксалността на убеждението, че вярата в тоталното разрушение е единствената възможна вяра в подредеността, се крие чарът на авангардното изкуство.", 
        ""
    ], 
    "name" : "Септември", 
    "__v" : NumberInt(0)
}
{ 
    "_id" : ObjectId("5c5801d76ddd7823d0ad41fc"), 
    "paragraphs" : [
        "", 
        "Сега е тя безкръвна и почти безплътна,", 
        "безгласна, неподвижна, бездиханна.", 
        "Очите са притворени и хлътнали.", 
        "и все едно — дали Мария, или Анна е,", 
        "и все едно — да молите и плачене, —", 
        "не ще се вдигнат тънките клепачи,", 
        "не ще помръднат стиснатите устни —", 
        "последния въздъх и стон изпуснали.", 
        "И ето че широк и чужд е вече пръстенът", 
        "на нейните ръце, навеки скръстени.", 
        "", 
        "Но чувате ли вие писъка невинен", 
        "на рожбата й в люлката съседна?", 
        "Там нейната безсмъртна кръв е минала", 
        "и нейната душа на тоя свят отседнала.", 
        "Ще минат дни, години и столетия", 
        "и устните на двама млади, слети,", 
        "ше шепнат пак „Мария“ или „Анна“", 
        "в нощта сред пролетни благоухания.", 
        "А внучката ще носи всичко: името,", 
        "очите, устните, косите — на незримата.", 
        ""
    ], 
    "analysis" : [
        "Идеята за безкрайността, за вечния живот е в основата и на стихотворението „Вечната”. Тук животът триумфира над смъртта. Образът на жената майка е увековечен чрез сътворяването, чрез прераждането. Първата част на творбата представя лицето на смъртта. Подходът при описанието на това лице напомня едно друго описание на лицето на жената - това на любимата в стихотворението „Аз искам да те помня все така” на Димчо Дебелянов. И двата портрета естетизират трагичното. В стихотворението на Багряна настойчиво се въвеждат прилагателни с представка „без-” и „не-”. Мъртвата жена е „безкръвна”, „безплътна”, „безгласна”, „неподвижна”, „бездиханна”. Анафорите „и все едно” и „не ще” подсказват силата на онова, другото измерение, което обезсмисля и осмисля земното. Смъртта е неумолима, тя зачерква символите от земния живот - името („и все едно - дали Мария, или Анна е”) и сватбения пръстен, който вече е „широк и чужд”.", 
        "Втората строфа противопоставя на безжизнената жена писъка на нейната рожба, който е символ на новия живот. И отново тук се явява, както и в стихотворението „Потомка”, образът на родовата кръв, която е силна със своето безсмъртие. Тя е тази, в която прелива новият живот. Идеята за вечност се носи и от образа на безсмъртната душа пътник, която отново е „на тоя свят отседнала”. Многоточието в края на този стих подчертава може би безкрайността на този процес на прераждане. След тази отвореност на стиха идва и обобщението:", 
        "                  Ще минат дни, години и столетия и", 
        "                  устните на двама млади, слети", 
        "                  ще шепнат пак „Мария” или „Анна” в нощта", 
        "                  сред пролетни благоухания. А внучката", 
        "                  ще носи всичко: името, очите, устните,", 
        "                  косите - на незримата.", 
        "      Човекът умира, но духът, носен от наследниците, триумфира над тленното и преходното. Внучката ще носи пак из вечния копнеж за обич и романтика. Имената Мария и Анна не само обобщават, окрупняват образа на жената и го извеждат от частния случай, но със своята поетичност внушават вечната женственост, тази, която изкушава света.", 
        "      В поезията си поетесата изповядва поривите на един нов тип жена, която надмогва закрепостяващите я догми и дава пълен израз на копнежите по волност. Движението на Багряна през света и като жена, и като поетеса, бележи пътя на промяната. Силата на внушението на нейната поезия идва от следването на философията на инстинкта, от разчупването на границите на човешкото Аз и съизмерването му с необозримото космическо начало, което позволява свободното движение през света.", 
        ""
    ], 
    "name" : "Вечната", 
    "__v" : NumberInt(0)
}
{ 
    "_id" : ObjectId("5c58021d6ddd7823d0ad41fd"), 
    "paragraphs" : [
        "Ходиш, гледаш, сякаш обезсвесен,", 
        "залудо пилееш дни и нощи,", 
        "божий свят ти станал, казваш, тесен.", 
        "Не видя ли, не разбра ли още?", 
        "Неведнъж те рекох и повторих:", 
        "не помагат билки и магии,", 
        "кой каквото иска да говори —", 
        "няма нивга аз гнездо да свия,", 
        "рожби румени да ти отгледам,", 
        "в къщи край огнището да шетам.", 
        "Мен ме е родила сякаш веда", 
        "и ми е прокобила несрета. —", 
        "Дай ми мене по света да скитам,", 
        "дай ми сборове, хора, задевки —", 
        "другите да слушам без насита", 
        "и сама да пея на припевки.", 
        "Моите очи се ненаглеждат,", 
        "моито уши се ненаслушват.", 
        "Не допридам свилената прежда,", 
        "недогаснал огъня потушвам…", 
        "И така живота ще премина", 
        "ненаситена, ненаживяна.", 
        "А кога умра, сама, в чужбина,", 
        "кукувица-бродница ще стана.", 
        ""
    ], 
    "analysis" : [
        "", 
        "Първата стихосбирка на младата Багряна, „Вечната и святата”, 1927 г., веднага е възприета от критиката като книга-провокация - както по отношение на поетическата традиция, така и по отношение на мотивите и битовите нагласи. Това е лирика, която оттогава до днес емблематично се осмисля като символ на виталността, жаждата за промяна, порива за волност и свобода. Въпреки излъчваната виталност на творбите й обаче в последните години в критиката все повече се пише за екзистенциалните търсения и философските акценти в стиховете на поетесата. Философската сърцевина на нейния свят не е толкова в поставянето и разрешаването на определени проблеми, колкото в начина, по който са подредени и осмислени основните елементи на този свят.", 
        "      Година след излизането на първата стихосбирка на Багряна, в малката си студия „Греховната и свята песен на Багряна”, Иван Мешеков дава една от най-точните оценки на духа на тази задъхана и устремна поезия: „В цялата си лирика Багряна е непосреден поет на тоя трагически конфликт между бит и битие, ирационална природа и житейски условия на жената”. Георги Константинов през 1933 г. откроява Багряна като „най-трагичният между новите ни поети”, като творец с „...оригинално, значително душевно богатство”.", 
        "      Един от централните философски проблеми в лириката на Багряна, който е своеобразен акцент на цялата й първа книга, е проблемът за свободата. Тази свобода в много критически трактовки се възприема в един по-социален аспект - като освободеност от условностите на патриархалния бит, като поезия на разбунтувалото се женско начало и отърсване от наслояваните психологически и социални роли. Но както в първата, така и в следващите си стихосбирки, Багряна надхвърля тези тясно социални внушения, поставяйки проблема за свободата върху много по-широка плоскост.", 
        "      Едно от най-характерните стихотворения в това отношение е „Кукувица” - творба, предизвикала истински шок с появата си. „Самодивската” свобода се осмисля от лирическата героиня като по-ценна и значима от децата, съпруга, близките, уюта на домашното огнище.", 
        "      Като птицата кукувица и героинята на Багряна застава срещу природните закони (майчинското) и социума, защитавайки правото си на избор - скиталчеството, което не знае насита. Отхвърляйки идеята за майчинството, героинята се опълчва не само срещу един от най-древните женски инстинкти, но и срещу един от основните закони на патриархално-битовия свят - за рожбата продължение на рода. В друга своя творба по подобен начин, защитавайки правото си на обич, отново почти кощунствено поетесата заявява:", 
        "                  Ти искаш ли? - Аз ще забравя", 
        "                  И мъж, и майка, и родина,", 
        "                  И рожбата си ще оставя", 
        "                  И с теб в чужбина ще замина.", 
        "      Тези мотиви отвеждат към сходни мотиви в творби на Ахматова, в които руската поетеса по подобен начин провокативно и кощунствено „заменя” в молитвите си дете и съпруг за свободата на Русия.", 
        "      „Кукувица” е творба, в която баладичната атмосфера, богата на различни внушения, първа насочва читателя към възможната трагична развръзка. Това е творба не толкова на осъзнатата свобода, колкото на осъзнатите граници. Нарушавайки установените норми, излизайки от изконно „своето”, лирическата героиня трябва да понесе някаква санкция, възстановявайки природното и социално единство на друго равнище. Така самотата и бродничеството се възприемат едновременно и като избор, и като изкупление. Именно затова творбата излъчва една умъдрена болка, но и непреклонност по отношение на направения избор.", 
        "      В този осъзнат трагизъм се чувства и женският глас, опълчил се срещу семейните радости и тегоби, но в по-широк смисъл най-вече тук е изведена идеята за творчеството като състояние, принципно различно от битовите нагласи. Неслучайно образът на душата-птица в литературната традиция се свързва с идеята за безсмъртието и победата на творческото. Това тълкуване се подкрепя и от образа на самодивата, един от символите на свободата и жизнетворчеството в народната поезия.", 
        "      И кукувицата, и самодивата в митологичен план имат общи излъчвания - те са гранични образи, образи-посредници, между живота и смъртта, свързани и с добро, и със заплаха. И двата образа в народното творчество асоциативно отвеждат към идеята за самотата. Човекът, намиращ се на „граничната линия с безграничното”, както ще каже Аполинер, противопоставен на битовото, вечен самотник, ненаситният и вечно търсещ дух - не е ли това една описателна характеристика на твореца изобщо?", 
        "      Във финала на „Кукувица” митологемата за граничните същества поражда нови асоциации, свързани с идеята за граничност на момента, за драматично-трагичните прозрения на самата лирическа героиня. Смисловите внушения между двата образа очертават проблема за осъзнатите граници на човешкия живот, впримчен в драмата на избора между бит и битие.", 
        ""
    ], 
    "name" : "Кукувица", 
    "__v" : NumberInt(0)
}
{ 
    "_id" : ObjectId("5c5802846ddd7823d0ad41fe"), 
    "paragraphs" : [
        "Няма прародителски портрети,", 
        "ни фамилна книга в моя род", 
        "и не знам аз техните завети,", 
        "техните лица, души, живот.", 
        "", 
        "Но усещам, в мене бие древна,", 
        "скитническа, непокорна кръв.", 
        "Тя от сън ме буди нощем гневно,", 
        "тя ме води към греха ни пръв.", 
        "", 
        "Може би прабаба тъмноока,", 
        "в свилени шалвари и тюрбан,", 
        "е избягала в среднощ дълбока", 
        "с някой чуждестранен, светъл хан.", 
        "", 
        "Конски тропот може би кънтял е", 
        "из крайдунавските равнини", 
        "и спасил е двама от кинжала", 
        "вятърът, следите изравнил.", 
        "", 
        "Затова аз може би обичам", 
        "необхватните с око поля,", 
        "конски бяг под плясъка на бича,", 
        "волен глас, по вятъра разлян.", 
        "", 
        "Може би съм грешна и коварна,", 
        "може би средпът ще се сломя —", 
        "аз съм само щерка твоя вярна,", 
        "моя кръвна майчице-земя.", 
        ""
    ], 
    "analysis" : [
        "1. ЖАНРОВА ОПРЕДЕЛЕНОСТ- Стихотворението е изградено като изповед, в която се долавят най-съкровените размисли, тревоги и мечти на лирическата героиня.", 
        "2. ЗАГЛАВИЕ- Заглавието „Потомка” ни потапя в атмосферата на темата на стихотворението. Потомството е унаследяване на характерни черти и качества от своите прадеди. Заглавието насочва към смисъла на авторовата творба, че верността и предаността към рода и своите предци са начин да разбереш собствените си стремежи и желания, да се утвърдиш като личност, която успява да осмисли живота си. Това е белег на човешката същност, защото чрез поглед в миналото индивидът се чувства по-сигурен и уверен в себе си и амбициите му се разпростират все по надалеч.", 
        "3. АВТОРСКИ ТЕКСТОВЕ", 
        "а) предговори – липсват", 
        "б) следговори – липсват", 
        "в) бележки – няма", 
        "г) автоинтерпретации – няма", 
        "4. ПАРАТЕКСТОВЕ", 
        "а) мото – стихотворението няма мото", 
        "б) посвещение – Елисавета Багряна посвещава поемата си на Маня Милетич, втората дъщеря на Любомир Милетич,нейна връстница и състудентка, много близка приятелка. То е изповед и начин за изразяване на нейните собствени мисли и непреодолимото й желание за волност, свобода и възможност за личностно развитие като човек, който би могъл сам да взема решения и да избере какво да прави с живота си – „Но усещам, в мене бие древна, / скитническа, непокорна кръв”, „ За това аз може би обичам / необхватните с око поля”, „Волен глас, по вятъра разлян”", 
        "5. КОНСТРУКТИВНИ ОСОБЕНОСТИ НА ТЕКСТА", 
        "а) части – композиционно творбата не е разделена, но при анализ на текста се обособяват 3 части:", 
        "Първа част – При нея е използвана антитезата, принципът  на отричането с желание за постигане на тъкмо обратното твърдение – „Няма прародителски портрети”, „И не знам аз техните завети” – чрез думите си лирическата героиня подсилва влиянието и значението на рода, неизменно свързан с отделния човек и стремежа му да се утвърди като личност и да бъде свободен.", 
        "Втора част – Поглед в миналото – „Може би прабаба тъмноока”, „ е избягала в среднощ дълбока”, „с някой чуждестранен светъл хан”, „ конски тропот може би кънтял е” – макар разглежданите минали събития да са просто вероятни и несигурни, чрез тях потомката се опитва да разкрие себе си, своите желания и копнежи.", 
        "Трета част – Това е част, в която тя пряко назовава и конкретизира себе си, собствените си чувства и мисли – „ За това аз може би обичам, необхватните с око поля”, „Може би съм грешна и коварна”, „Аз съм само щерка твоя вярна”, „моя кръвна майчице, земя.”", 
        "б) случки – случката представена в текста е нереална, тя е просто допусната - „Може би прабаба тъмноока”, „е избягала в среднощ дълбока, / с някой чуждестранен, светъл хан”, „конски тропот може би кънтял е”, „ и спасил е двама от кинжала”. Случката станала с прабабата на лирическата героиня има за цел да подсили нейния собствен стремеж за лична свобода.", 
        "в) пейзажи - Въображаемата случка с прабабата на героинята – „крайдунавските равнини”, „среднощ дълбока”, но основният акцент пада върху личните разсъждения на потомката – „ Необхватните с око поля”, „волен глас, по вятъра разлян” – имат за цел да утвърдят представата за нейната широка, жадуваща пространство душа.", 
        "г) диалог – липсва", 
        "д) описание – „Скитническа, непокорна кръв”, „прабаба тъмноока”, „среднощ дълбока”, „грешна и коварна”,”щерка вярна” – те най-точно обрисуват емоционалното състояние и страстите на отделния човек.", 
        "е) лирически и други отстъпления – не се срещат", 
        "6. МЕХАНИЗЪМ НА ДУБЛИРАНЕ НА ТЕКСТОВИТЕ СТРУКТУРИ:", 
        "а) повторения – в цялото стихотворение се повтаря „може би”, което насочва, че събитията и действията са хипотетични и има голяма вероятност да не се случат, както и ни отправят към необходимостта за вземане на правилни", 
        "решения и носене на тежките последствия от неправилни такива.", 
        "б) откъси, резюмиращи целия текст – „Но усещам в мене бие древна, /скитническа, непокорна кръв”, „Затова аз може би обичам, / необхватните с", 
        "око поля” – от цитатите се долавят мислите и разсъжденията, които героинята", 
        "иска да предаде чрез цялото стихотворение – с няколко думи тя изразява своето", 
        "непокорство и прескачане на законите на рода в името на жадуваната свобода.", 
        "7. ОБРАЗ НА СВЕТА:", 
        "а) модел - в стихотворението се откроява новия модел на света, изразен чрез бунта,въстанието на героинята срещу старите предразсъдъци и повели на рода; просперитета и развитието, волността на отделния човек - „скитническа, непокорна кръв”, „тя ме води към греха ни пръв”, „...аз може би обичам/необхватните с око поля”, „може би сред път ще се сломя”", 
        "б) време - в творбата не е конкретизирано точното време на развитие", 
        "в) пространство - „из крайдунавските равнини”, „необхватните с око поля”, „волен глас,по вятъра разлян”", 
        "8. ОБРАЗ НА ЧИТАТЕЛЯ – лирическата героиня сякаш се обръща към родната земя, споделяйки вълненията си с нея. Тя изповядва съкровенните си мисли и чувства, но през цялото стихотворение сякаш конкретния читател отсъства. Той съществува, но не е споменат в текста. Чак в края на произведението чрез споменаването на майката земя като че се обособява точен слушател, който е по-висш от самата героиня и може да я подкрепи и насочи.", 
        "9. ЛИНГВИСТИЧНИ ТЕХНИКИ:", 
        "а) стилистични средства - авторката използва:", 
        "- повторение - „може би”; епитети - „тъмноока”, „непокорна”, „светъл”, „необхватните”, „коварна”;", 
        "- отрицание - „няма прародителски портрети...не знам аз техните завети”;", 
        "- паузи, изразени чрез тирета - „Може би съм грешна и коварна,/може би сред път ще се сломя-/аз съм само щерка твоя вярна...” - засилва емоционалното внушение в момента на развръзката, посочва се любовта към родината;", 
        "- инверсия - „аз съм само щерка твоя вярна”", 
        "б) включване на различни видове езици - липсва", 
        "в) чужд оттенък в българските имена - няма", 
        "г) лексикални особености - използване на съответните думи - „усещам”, „в мене бие”, „обичам”; не са използвани оценъчни думи, междуметия.", 
        "д) синтактични особености - тире, което изразява пауза, не се срещат реторични въпроси, безглаголни изречения", 
        "10.КУЛТУРНИ УНИВЕРСАЛИИ", 
        "а) сюжетни схеми, мотиви и образи - В стихотворението се откроява мотива за устойчивостта на рода, съхранена чрез потомството и наследените от него черти и характеристики. Долавя се и мотива за непокорството, неподчинението пред остарелите схващания и разбирания и ограниченията, които те налагат на свободолюбивата личност - „древна, /скитническа, непокорна кръв”; мотив за разпростиране, волност, неограничение и нужда от индивидуалност - „... обичам необхватните с око поля”, „волен глас по вятъра разлян”. Този мотив се долавя чрез въображаемата представа на героинята, свързана с прабаба й, чрез която тя изразява собствения си бунт и потъпкване на несправедливи, задушаващи родови закони. Основният сюжетен образ в стихотворението е този на героинята, която се въплъщава в своята прабаба, виждайки съдбата си сродна с нейната. Прародителката въстава срещу установените правила в името на щастието, сега нейната потомка, в чиито вени тече кръвта й, години по-късно тръгва по същия път - този на непримиримостта, бунта, развитието и откриването на самия себе си.", 
        "б) символи:", 
        "- родът е символ на силата, устойчивостта, развитието, чрез всяко изминало поколение;", 
        "- кинжала символизира саможертвата и високата цена, която трябва да бъде платена в името на любовта и свободата, поради загърбване на семейните ценности и стари традиции;", 
        "- необхватните поля и волният глас - свободолюбието и независимостта на лирическата героиня.", 
        "в) смислово-емоционални опозиции - Смислово-емоционална опозиция се долавя в противопоставянето на героинята на утвърдените норми и правила;от друга страна тя е силно привързана към родината ,земята на предците си - „аз съм само щерка твоя вярна, /моя кръвна майчице-земя.” Лирическата героиня е в опозиция сама със себе си, чувствата и желанията й се преплитат.", 
        "г) темпорални модели - „може би прабаба тъмноока”, „е избягала в среднощ дълбока, /с някой чуждестранен,светъл хан”, „конски тропот може би кънтял е”, „и спасил е двама от кинжала” - използвана е ретроспекцията, макар връщането назад във времето да е нереално, въображаемо, представа на героинята.", 
        "11.ФОРМИ НА МЕЖДУТЕКСТОВИ ВРЪЗКИ:", 
        "а) цитат - няма", 
        "б) перифраза - не се среща", 
        "в) пародия - липсва", 
        "г) полемика - няма", 
        "д) алюзия - въображаемата представа за прабабата, пристъпила родовите повели. Потомката открива в този нереален образ собствения си живот и стремежи.", 
        "12.ТЕХНИКИ НА ВЪТРЕШНОТЕКСТОВОТО ДЕКОДИРАНЕ:", 
        "Основната тема на стихотворението е свързана със силата на родовата кръв, наследствените черти и характеристики, които крепят човека, непокорството, наследено от предците ни. „Ключовете” за осъзнаване смисъла на творбата са „скитническа, непокорна кръв”, „волен глас”, „кръвна майчице-земя” - те насочват към целия замисъл на авторката за сюжетното развитие на творбата. Условността „може би” също насочва към възможния провал на бунта срещу родовите, вече остарели закони, както и към необходимостта от вземане на решения, както и носене на техните последици.", 
        "", 
        "", 
        "", 
        "      Стихотворението на Елисавета Багряна „Потомка” (1925) е включено в първата стихосбирка на поетесата - „Вечната и святата” - книга, с която тя заявява едно ново присъствие в българската литература.", 
        "      Двайсетте години на ХХ в. са период, характерен именно с появата на нови гласове в литературния ни живот. Скъсването с традицията, креативната реакция срещу миналото, освобождаването от рутината на образно, стилово и поетическо равнище - това са все типични отлики на онези текстове на 20-те години, които се самоосъзнават и самозаявяват като „нови”. Най-общо тези тенденции биват формулирани от литературните историци като постсимволистична модерност. В тази последователност се открояват експресионизмът на Гео Милев, самобитният автентизъм на Никола Фурнаджиев, често определян по посока на имажинизма (което обаче не е особено правомерно), акмеистичните признаци в поезията на Атанас Далчев, някои препратки към футуризма (в текстовете на Г. Милев, Ламар и др.).", 
        "Тъй като в българската литература е трудно да бъде учленен следсимволистичен авангардизъм с яснотата, с която това става в някои други европейски литератури, ще се огранича само с този общ фон.", 
        "      „Потомка” на Елисавета Багряна е творба-образец именно за вътрешно противоречивата приемственост на „новите” гласове спрямо едно духовно наследство, мислено като традиция. Стихотворението е изградено по схемата: теза-антитеза-синтез - композиционна метафора на неспокойната-в-себе-си традиция, на излизащата отвъд себе си приемственост.", 
        "      Още заглавието - „Потомка” - обещава една история за родовата връзка. И наистина, в стилистично и образно отношение творбата е издържана в духа на родовото сказание: прародителските портрети, фамилната книга, родът, заветите, древната кръв, прабабата - това са все реалии, характерни за родоописанието. Но как са подредени те? Точно емблемите на родовата памет са представени като не-свои:", 
        "                  Няма прародителски портрети,", 
        "                  ни фамилна книга в моя род", 
        "                  и не знам аз техните завети,", 
        "                  техните лица, души, живот.", 
        "      Или: това е и смислово, и композиционно отчленената теза на стихотворението.", 
        "Следва антитезата, представяща всичко онова, което е свое, присъщо за лирическата героиня на Багряна:", 
        "                  Но усещам, в мене бие древна,", 
        "                  скитническа, непокорна кръв.", 
        "                  Тя от сън ме буди нощем гневно,", 
        "                  тя ме води към греха ни пръв.", 
        "                  Може би прабаба тъмноока,", 
        "                  в свилени шалвари и тюрбан,", 
        "                  е избягала в среднощ дълбока", 
        "                  с някой чуждестранен, светъл хан.", 
        "                  Конски тропот може би кънтял е", 
        "                  из крайдунавските равнини", 
        "                  и спасил е двама от кинжала", 
        "                  вятърът, следите изравнил.", 
        "      На официозната, неусетена, неусвоена родова история от първа строфа е противопоставена истинската, усещаната от героинята като насъщна, генеалогия на нейната душевност. В случая, очевидно е, не става дума просто за зачеркване на миналото, а за противопоставяне на два вида минало - на своето, почувстваното минало срещу очакваното според каноните на традицията.", 
        "      Така духът на скитничеството, на личния бунт, на битийната свобода става новата родова история на лирическия субект, противопоставена на обичайно статично мисленото „фамилно наследство”. Нещо повече, героинята на Багряна преобръща модела на наследяване - тя се оказва потомка именно на прабабата, изключение от традиционния ред - на прародителката, излязла извън представите за правилно, редно, добродетелно. Тоест лирическата героиня не се вписва в общоприетия образец, а парадоксално сама избира представата за рода си, идентифицирайки се именно с отклонението от нормата. Или - тя построява своя „неканоничен канон”.", 
        "      „Неканоничният канон” на Багряна (един безспорен оксиморон) е изграден чрез представи, типични за романтическото светоусещане. Този похват впрочем напомня за връзката между модернизма от първите десетилетия на ХХ в. с някои характеристики на романтизма.", 
        "      Прояви на тази тенденция са мотивите за скитничеството („скитническа, непокорна кръв”); за греха; за среднощното бягство (нощта в патриархалния космос е времето, в което праведните спят, а „бесните” будуват). В тази последователност място има и контрастът: „прабаба тъмноока” - „чуждестранен, светъл хан”. Съответно в своето пространство тук са „крайдунавските равнини”, а праотците са закриляни от вятъра, наместо да живеят в дом, закриляни от стряхата например.", 
        "      Така закономерно следва синтезът на творбата:", 
        "                  Затова аз може би обичам", 
        "                  необхватните с око поля,", 
        "                  конски бяг под плясъка на бича,", 
        "                  волен глас, по вятъра разлян.", 
        "                  Може би съм грешна и коварна,", 
        "                  може би средпът ще се сломя -", 
        "                  аз съм само щерка твоя вярна,", 
        "                  моя кръвна майчице-земя.", 
        "      Тук историчното и интимното битие на героинята се сливат в лирическия изказ, в който емоционалното преживяване и фактологията на личността добиват органичен синхрон в една изповед. Така се стига до крайното обобщение на творбата: „аз съм само щерка твоя вярна,/ моя кръвна майчице-земя”. Героинята най-сетне назовава истинската си прародителка - земята. Именно хтоничното, първичната свързаност със земята, изначално женското е нейният корен, в името на който тя отхвърля едно по едно ограниченията на патриархалния канон.", 
        "      Мислено в един по-широк план, това стихотворение е представително именно за типа модерност на Багряна, за начина, по който тя се откроява като „нов глас” - възраждайки земното, автентичното, живото, човешки преживяемото в бунта си срещу прекалената „литературност” на поезията.", 
        ""
    ], 
    "name" : "Потомка", 
    "__v" : NumberInt(0)
}
{ 
    "_id" : ObjectId("5c5882e76ddd7823d0ad41ff"), 
    "paragraphs" : [
        "Можеш ли да спреш ти вятъра, дето иде от могилите,", 
        "префучава през боазите, вдига облак над диканите,", 
        "грабва стрехите на къщите, на каруците чергилата,", 
        "сваля портите, оградите и децата по мегданите —", 
        "в родния ми град?", 
        "", 
        "Можеш ли да спреш ти Бистрица, дето иде напролет яростна,", 
        "разтрошава ледовете си, на мостовете подпорите", 
        "и излиза от коритото и завлича, мътна, пакостна —", 
        "къщиците и градинките, и добитъка на хората —", 
        "в родния ми град?", 
        "", 
        "Можеш ли да спреш ти виното, щом веднъж е закипяло то", 
        "в бъчвите огромни, взидани, с влага лъхаща наситени,", 
        "на които с букви кирилски пише „черното“ и „бялото“ —", 
        "в избите студен, каменни, завещани от дедите ни —", 
        "в родния ми град?", 
        "", 
        "Как ще спраш ти мене — волната, скитницата, непокорната —", 
        "родната сестра на вятъра, на водата и на виното,", 
        "за която е примамица непостижното, просторното,", 
        "дето все сънува пътища — недостигнати, неминати, —", 
        "мене как ще спреш?", 
        ""
    ], 
    "analysis" : [
        " Още в първата си стихосбирка, „Вечната и святата”, най-видната българска поетеса Елисавета Багряна дава живот на нов тип чувствителност в българската поезия. Докато в любовната лирика на Вазов, Пенчо Славейков, Пейо Яворов, Димчо Дебелянов, Теодор Траянов и др. жената е видяна през погледа на мъжа, моделирана е по неговия вкус и е представена най-често покровителствено, с преувеличение на положителното или отрицателното в нея, в поезията на Багряна тя е изобразена с женственост, която сама говори за себе си и сама оценява стойностите, които притежава и към които се стреми.", 
        "      В художествената реалност на Багрянината поезия нещата добиват нови ореолни значения и едно от емблематичните за първата стихосбирка, а и за цялото творчество стихотворение с показателното заглавие Стихии напълно доказва тази особеност. Стихиите в природата увличат и възхищават лирическата героиня, защото дават представа за абсолютна свобода, за космически размах и за неустоима сила, за рушене и съзиждане. В тях вижда природни еквиваленти на своята неподвластност на морални и битови прегради и на закостенели условности. Те я вдъхновяват да разпери ръце за полет, да даде власт на волята си, на копнежа за пълно опиянение от живота, радостта и любовта.", 
        "Композицията на стихотворението: четири строфи от по четири дълги разказвателни и описващи стихове и един кратък, който акцентира върху реализма и разкрива обичта към града, приет като роден, обединени в един синтактически период, оформен като реторичен въпрос, дава простор за разгръщане на мисълта и за изчерпване на завладелите героинята чувство или образ. Стиховата архитектоника напълно съответства на творческата интенция на поетесата да утвърди порива, устрема напред и нагоре, смелостта и непреклонността пред неизвестното. Сцеплението между отделните куплети, всеки от които представлява една емоционална и смислова цялост и изгражда самостоятелен образ, е постигнато от възторга на лирическата героиня и от вярата, че ще постигне и осъществи себе си.", 
        "      Стихотворението има формата на диалогизиран монолог, в който лирическата героиня защитава своята теза, че никой и нищо не е в състояние да спре порива, силен като стихия, към нови простори и нови пътища, „недостигнати, неминати”. И тя опоетизира в последователност общото в природните стихии – на въздуха (вятъра) и на водата (реката), както и на кипенето на виното, родено от съюза между природата и човека – неудържимата им сила.", 
        "      Събеседникът опонент присъства негласно, но осезателно, маркиран с личното местоимение ти, което се повтаря в началния стих на всяка строфа.", 
        "                  Можеш ли да спреш ти вятъра, дето иде от могилите,", 
        "                  префучава през боазите, вдига облак над диканите,", 
        "                  грабва стрехите на къщите, на каруците чергилата,", 
        "                  сваля портите, оградите и децата по мегданите -", 
        "                  в родния ми град?", 
        "      Текстът чертае реалистичен образ на стихиен вятър като неукротим немирник и пакостник и нахвърля щрихи от Сливен, роден град на баща , който поетесата също е приела за роден. Но вятърът присъства и с ореолни смислови значения, като въплъщение на сила и устременост напред и нагоре, на волност и непокорство, неудържимост и непредвидимост. Лирическата героиня е в захлас от неговата тотална освободеност, непризнаваща пречки и прегради. Строфата е освободена от словесно излишество, изградена е изцяло от думи, изразяващи движение или вещественост, от седем глагола и четиринадесет съществителни имена. В нея не са допуснати прилагателни имена – с изключение на едно крайно необходимо („родния”) – поради усета, че ще попречат на поривистия устрем на словото.", 
        "      Поетесата е представила вятъра с неговата пластичност и неудържима динамика чрез пет глаголни форми с имитативен характер: „иде” – предпочетен пред идва заради по-силния интензитет на действието; „префучава” – като израз на динамика и неудържимост; „вдига” – за да създаде представа и за устрема му нагоре; „грабва” и „сваля” – едно внушение за разбойничество, за своеволие и сила. Техният подбор разкрива зрителната памет на художник и усета към езика. Предпочетеното сегашно време създава представа за повторителност, а с това и за вечност, и внушението, че лирическата героиня като че ли сама се носи на крилете на вятъра – светла, жизнерадостна, щастлива.", 
        "      Със завидна творческа сила е изграден образът и на водната стихия, конкретизирана в река – географски обект със смислово понятно и красиво име Бистрица:", 
        "                  Можеш ли да спреш ти Бистрица, дето иде напролет яростна,", 
        "                  разтрошава ледовете си, на мостовете подпорите", 
        "                  и излиза от коритото и завлича, мътна, пакостна -", 
        "                  къщиците и градинките, и добитъка на хората -", 
        "                  в родния ми град?", 
        "Водата, но не напоителната и галещата тялото в тихите си разливи, не като символен образ на плодородието и на обновлението, а спускащата се устремно по своя път, набъбнала от сила, нехаеща за пакостите, които прави, самодоволна от надмощието си, от разрушаването на спокойствието и монотонността в битовото ежедневие на хората, е вдъхновила творческото съзнание на поетесата. В строфата ясно се усеща одухотворяването на водната стихия и успоредяването с преживяванията на лирическата героиня, която жадува за разтрошаване на ледовете, сковаващи патриархалния начин на живот, за излизане от тясното корито на битовото ежедневие, за отмиване на тинята на живота и завличане, унищожаване на всичко, което пречи на волността и устрема напред.", 
        "Макар че тук се долавя съчувствие към пострадалите от стихията, силен индикатор за което са умалителните съществителни „къщиците” и „градинките”, зрителният ъгъл на поетесата към природното бедствие отново не е трагически, както е например при Елин Пелин и Пейо Яворов. Лирическата героиня се увлича дори от яростта на реката като израз на бунта, защото сама е изпитала това чувство в борбата си за лично щастие и индивидуална свобода. Тя, вдъхновена от природата, възприема водната стихия и с очите („мътна, пакостна), и със слуха си („разтрошава”), радва се на непобедимата мощ и красотата на динамиката, която както и в първата строфа се подчертава и чрез предмети, които не могат да устоят на нейния напор. Все по-засилващото се сходство между лирическата героиня и природните стихии подготвя читателя за последната строфа, която се явява смислова и емоционална поанта на стихотворението.", 
        "      За трета стихия (поетесата вероятно съзнателно е въвела свещеното за християнската религия число три), която да отговаря на личностния порив към волност, Багрянината лирическа героиня не избира например огъня, а виното, в което се събира природната сила на гроздето, плод на сакрализираната от Библията лоза и човешкия труд, вложен в добиването на виното. Причината е може би в буйните тласъци на кръвта, които то предизвиква при освобождаването на невидимата сила, криеща се в него. Но докато вятърът и водата нямат дом, виното е ревниво пазено в изби, бъчви и бутилки, без обаче да загуби веднъж закипялата своя стихийна сила:", 
        "                  Можеш ли да спреш ти виното, щом веднъж е закипяло то", 
        "                  в бъчвите огромни, взидани, с влага лъхаща наситени,", 
        "                  на които с букви кирилски пише „черното” и „бялото” -", 
        "                  в избите студен, каменни, завещани от дедите ни -", 
        "                  в родния ми град?", 
        "      Строфата подчертава своята свързаност с предходните чрез анафоричните повторения в началото на първия и петия стих на всяка от тях с изключение на последната. Идеята за неудържимо движение тук се свързва с кипенето на виното, което ще предизвика и кипене на човешката кръв, и усещане за прилив на жизнена енергия.", 
        "      Акцентът върху родното се постига чрез краестрофното повторение „родния ми град”, като в третата строфа то е силно разширено и е обогатено с внушение за дълбока старинност и вечност на българските традиции в бита и труда и с любов към далечните предци. Връзката с тях е осъществена именно чрез виното. Дълбоките каменни изби сполучливо кореспондират с дълбоката древност и с вечността, чийто символ се явява камъкът със своята твърдост, устойчивост и неподатливост на времето. Той пази спомена за стъпките и гласа на дедите и за техните буйни веселия. Все в духа на събудения спомен за миналото и за дълбокия български корен са и надписите с „букви кирилски”: „черното” и „бялото”, и като конкретика, но и като припомняне за двойствения образ на виното – питие на вечността, но и стихия, която превръща и човека в стихия – добра или зла. Сила, която покорява човека, доставя му наслада от живота – едно отърсване от баналността на ежедневието макар и чрез кратко опиянение.", 
        "      Последната строфа не запазва анафоричните повторения на предходните, но също е оформена като риторичен въпрос. Щом на първите три въпроса отговорът може да бъде само: „Не, не мога. Невъзможно е”, по силата на логическото следствие и умозаключение и на четвъртия може да се отговори само по същия начин. Затова тук интонацията е тържествуваща:", 
        "                  Как ще спреш ти мене - волната, скитницата, непокорната -", 
        "                  родната сестра на вятъра, на водата и на виното,", 
        "                  за която е примамица непостижното, просторното,", 
        "                  дето все сънува пътища - недостигнати, неминати, -", 
        "                  мене как ще спреш?", 
        "      Финалното повторение, но вече в инверсия – „мене как ще спреш?”, – привлича логическото ударение върху формата от личното местоимение за първо лице, с което се откроява индивидуалното в заетата неотстъпчива и волнолюбива житейска позиция.", 
        "      Строфата гради духовно-нравствения образ на лирическата героиня чрез собствените самопреценки, изведени и като неин идеал за жена, разкъсала оковите на домашното пространство и потискащия, изостанал от живота морал. Първите самоопределения: „волната, скитницата, непокорната” – едно интересно съчетание на съществително и субстантивирани прилагателни, – припомнят (на базата на контраста) авторовите определения на Елин Пелин: „тихата, нежната, благата и мечтателна Елка”, за да се почувства голямата разлика в ценностната система за жената от повествователното време на повестта „Гераците” и за жената от стихотворението на Елисавета Багряна.", 
        "      В сравнение с Кукувица и Потомка в тази строфа от Стихии епитетът скитница е щедро естетизиран. Стиховете хармонизират човешките устреми и към непознатото с природните стихии. Така лирическата героиня не е само „родната сестра на вятъра, на водата и на виното” – тя сама е и вятър, и вода, и вино, – една волна и горда стихия, устремена към непостижимото, сънуваща „пътища – недостигнати, неминати”.", 
        "      Стихотворението Стихии е образец за възторжена поезия, изблик на млада сила, на щастие и волност. Неговата самобитна и ярко индивидуална героиня обича предизвикателствата на живота и изпитанията на волята за себеотстояване, не се страхува да бъде първа, да тръгне сама към непознатото и да проправя пътеки сред лес от еснафски предразсъдъци. С не по-малка сила тя е влюбена в родното и с наслада пие магически глътки от непресъхващите български извори на жизнелюбието и радостта, на непокорството и на опиянението от самия живот и от любовта.", 
        ""
    ], 
    "name" : "Стихии", 
    "__v" : NumberInt(0)
}
{ 
    "_id" : ObjectId("5c5ebc6343b7b51ea89c9227"), 
    "paragraphs" : [
        "На пътя между кръчмата и Хорозовата мелница беше се спряла една каруца, готова за път. С тая каруца двама стражари щяха да закарат Албена в града. Из улиците и през дворищата тичаха жени да гледат и тъй като бяха наскачали, както работеха, бежешката се попребраждаха, или пък свличаха ръкавите въз ръцете си. Към каруцата рукнаха и всички ония, които бяха в мелницата, а пък никога там не беше се струпвало толкова много свят, както сега срещу Великден. Горе на баира се виждаше къщата на Албена, отдето щяха да я изведат. Страшното убийство, което беше станало в нея, като че с нещо беше я белязало и отвън и, докато другите къщи бяха измазани и светеха от чистота, с бели стени и сини первази, къщата на Албена беше напусната, зацапана и разкъртена, като че ударена от гръм. Двамата стражари бяха там, единият до вратата, другият до прозореца, а вътре беше Албена.", 
        "Много неща, много дребни случки, които инак биха останали незабелязани или щяха да се забравят, сега се припомваха и се разказваха не за първи и не за втори път. Всеки искаше да покаже, че е предугадил и усетил нещо. Имаше селяни, които чакаха ред на мелницата още отпреди три-четири дни и затова се смятаха близки свидетели на случката. Някои от тях с най-големи подробности разказваха де и как бяха седели един ден; как най-напред приказвали за щъркелите, че били дошли рано; как после погледнали нивите и заприказвали коя друга година са били също тъй зелени, тъй гъсти и братясали, та е ставало нужда да пущат добитъка, за да ги поутъпче. Чак след това — разказваха те, — като гледали насреща как жените се трепят да мажат и да чистят за Великден, видели и Албена да ходи из двора. И отдалеч, по вървежа и по правата и снага, се познавало колко Албена е хубава. Но нито тоя ден, нито на другия Албена беше слизала на чешмата при кръчмата, или пък на мелницата, дето работеше мъж й Куцар.", 
        "Ако убитият не беше тоя Куцар, надали някой щеше да го помене. Той беше неугледен, тромав и прост човек, който само работеше и мълчеше. Неуморим като машина, цял посипан с паспал, той мъкнеше тежките чували и, макар всеки ден и всеки час да беше там, срещаха го и го отминаваха, като че не беше жив човек, а вещ. Отначало говореха за него, но колкото да се почудят как е могло такова плашило, като него, да вземе такава хубава жена, като Албена. „Хубавата ябълка свинята я изяда“ — казваха, но после престанаха да говорят и това и повече не се занимаваха с него. Куцара бяха го забравили и в село. Сега някои си спомняха, че през последните дни тоя мълчалив и търпелив човек неочаквано беше станал нещо налютен и ядосан. За него един господар само имаше — Нягул, майстора на камъните на мелницата. Него той слушаше, нему се подчиняваше като роб. Но ето два-три дни преди да стане убийството, когато Нягул му говореше нещо отгоре, Куцар се разтреперваше, мърмореше нещо и го гледаше изкриво, като бик. Изглеждаше, че самият вид и самият глас на Нягула го ядосват.", 
        "В сряда през страстната седмица се чу, че Куцар умрял, и докато се питаха как и от що, разнесе се слух, че бил убит. Детето му, мъничко дете, едва на две години — и тъкмо в това виждаха пръст божи, — беше казало, че през нощта майка му хвърлила престилката си връз лицето на баща му, а един човек влязъл и зел да се бори с него. Той бил с палто, а на палтото имал кожи. Това беше казало детето и повече не трябваше. Албена се призна и изповяда истината. Но кой беше мъжът — това тя, въпреки всички увещания и заплашвания, не обади.", 
        "Оттук нататък пръв свидетел по тая работа беше дядо Власю. Човек без работа, веселяк и бъбрица, той всеки ден обикаляше около кръчмата при мелницата, както псетата обикалят касапите. Запият се някои, дядо Власю се попримъкне до тях, смее се с тях, пее с тях и — на масата дойде чашка и за него. Тук, на кръчмата до мелницата, той завари един човек с късо шаечно палто и с кожи на яката. Беше рус, хубавеляк, калпакът му блъснат назад и перчанът му разбъркан. Познаваше се каква магия е паднала на главата му: другите викат, пеят наоколо му, а той като че е глух — все Албена гледа как ходи из двора и все за нея подпитва. Стоя два дни и се изгуби. А на сутринта се чу, че Куцар е убит.", 
        "Добро момче беше, с него дядо Власю беше ял и пил, но пък и истината не можеше да крие. По неговите думи разбраха кой и отде е тоя човек с коженото палто и го затвориха. Сега следователят го разпитваше в общината. Казвал, че нищо не знае. Може. Но скоро и той щеше да си отземе и също като Албена щеше да си каже правата.", 
        "— Идат! — извика някой. — Карат я Албена!", 
        "Навалицата около каруцата трепна; отгоре, откъм баира, идеше Албена и след нея двамата стражари. Всички знаеха, че като последна милост Албена беше поискала да и позволят да се облече, както си иска. Затова беше се и забавила. Ето че идеше пременена, както рядко бяха я виждали.", 
        "— И защо се е нагиздила — рече някоя, — на сватба ли отива, или на бесило!", 
        "— И на въжето иска да е хубава.", 
        "— Пустата и хубост! Тя я изяде…", 
        "А дядо Власю, който също беше тук, току размахваше тоягата пред себе си. Седи, седи и пак замахне.", 
        "— Е, дядо Власе — засмя се една булка, — с дяволите ли се биеш? Какво току махаш?", 
        "— Махам аз. Гледам дали ще стигна да я цапардосам, като мине. Да я храсна аз по главата, че да види. Тук и е съда нея, тази гивиндия…", 
        "А Албена беше вече близо. Тя вървеше напред, а след нея двамата стражари. Нямаше човек, който да не познаваше Албена, но като я видяха, пак отблизо, всички затаиха дъх. Албена си беше същата Албена, само че не се смееше, очите и не играеха, както по-рано, а наведени под тънките вежди гледаха надолу. Носеше син сукман и къса скуртейка с лисици. Ръцете си държеше смирено отпред, като че отиваше на черква. Но когато тя се намери между двете стени от хора и дигна очи, тоя поглед, който познаваше всеки мъж и който сега беше още по-хубав, защото беше натегнал от мъка, и тия тънки вежди, и това бяло лице — от нея сякаш полъхна магия, която укротяваше и обвързваше. Грешна беше тая жена, но беше хубава. Жените, които се канеха да я хулят, тъй си и мълчаха, а патерицата на дяда Влася не се и помръдна.", 
        "И в тая тишина, в тия няколко мига стана чудо, обърнаха се и най-коравите сърца, жалост и доброта светна в очите на мъже и на жени.", 
        "— Мари, Албено, мари, дъще — проплака женски глас, — какво направи, Албено!", 
        "— Ах, Албено, Албено!", 
        "Албена се спира.", 
        "— Лельо Димке — вика тя, — прощавай! — После, като се обърна на другата страна: — Люцо, Тудорки, Савке, прощавайте! Сбогом, сбогом ви на всички!", 
        "Мнозина вече плачеха. А Албена вървеше все тъй спокойно скръбна, все тъй хубава.", 
        "— Прощавайте! — извика тя на всички. — Млада съм, сгреших. Прощавайте!", 
        "Захълцаха хора и се стълпиха към нея. Жените наваляха най-много към нея, а стражарите ги връщаха. Тогава нейде отзад, гневен и разтреперан, се чу гласът на дяда Влася:", 
        "— Момчета, дръжте, не я давайте. Какво е селото без Албена!", 
        "Албена стигна до каруцата, качи се и, както беше права, извика още веднъж:", 
        "— Сгреших. Прощавайте!", 
        "После седна и замълча. Тогава доведоха детето и — същото, което я беше издало. И като видяха как тя го прегърна и целуна, не остана вече човек, който да не усети сълзи на очите си.", 
        "Изведнъж мелницата спря. Моторът, който непрекъснато дене и ноще беше тупал горе в железния комин като сърце, изведнъж спря и замлъкна. Помислиха, че нещо се е повредило. Но ето из широките врати на мелницата се показа Нягул, майсторът на камъните, промъкваше се измежду колята и конете и идеше насам. „Може да е спрял мелницата, за да погледа и той“ — казаха си някои.", 
        "Но Нягул си отвори път, дойде до каруцата и като си облече палтото — късо шаечно палто с кожена яка, — скочи на каруцата и седна до Албена. Ахнаха отвсякъде: ако Нягул се шегуваше, щеше да се смее, а той беше побелял като платно.", 
        "— Долу! — викна му стражарят и го хвана за рамото. — Слизай!", 
        "— Няма да сляза — продума Нягул. — Аз убих Куцара.", 
        "— Какво, какво каза… — завика Марин Чокоя, който беше кметски наместник. — И таз хубава, може ли?", 
        "Старшият махна с ръка.", 
        "— Право ли казва? — попита той Албена.", 
        "Албена кимна с глава и заплака. Около каруцата се натискаше плътна маса от хора. И сякаш сега се отвориха очите на всички и видяха, че и Нягул беше рус и хубавеляк, че калпакът му е бутнат назад, а перчанът му разбъркан. И носеше и той късо шаечно палто с кожена яка. Всичко стана ясно като ден.", 
        "Завикаха, загълчаха всички. Когато учудването попремина, жалостта към Албена изчезна в един миг. Жените пак я застреляха с очи, пълни с омраза, нейде назад се издигна патерицата на дяда Влася. „Кучката — викаше той, — развали още една къща!“ Връз лицата на мъжете падна облак и макар че за Албена не казваха още нищо, като че не можеха да търпят и Нягула да седи до нея. Но всичко дойде тъй бързо и тъй неочаквано, че никой не знаеше още какво да мисли и какво да приказва.", 
        "Объркан беше и Марин Чокоя, кметският наместник.", 
        "— Не може да бъде — викаше той и гледаше като треснат. — Как тъй Нягул… всички го знаем, честен чиляк е, не може. Слезни, слезни, Нягуле!", 
        "— Карай! — извика старшият, който се беше качил на каруцата.", 
        "Но Чокоя хвана конете за юздите.", 
        "— Господин старши, моля, почакайте. Как може, човека има жена, деца. Демире — викна той на кехаята, — я отърчи да повикаш Нягулица. По-скоро!", 
        "— Карай! — повтори старшият.", 
        "— Накъде, в града ли?", 
        "— Не, в общината, при следователя.", 
        "И каруцата бързо потегли. Една жена дотича откъм мелницата, слаба, преди време остаряла, повехнала. Беше Нягулица. Отначало тя слушаше, без да разбира туй, което й разправяха, след това се втурна след каруцата, но се спря, тръшна се на земята и като закри очите си с ръце, заплака.", 
        ""
    ], 
    "analysis" : [
        "Разказът „Албена” е вписан в една от представителните Йовкови творби – произведенията от „Вечери в Антимовския хан” (1928 г.) създават очарователен фикционален свят, възкресяват тукашното село и тукашния човек, каквито са във въображението на писателя, тъгуващ за едно безвъзвратно отминало време. Йовков не се интересува твърде от социалните конфликти на селото. Авторът на „Албена” се вълнува от друг тип проблематика, от други измерения на човешкото и на българското, когато пресъздава тукашния патриархален свят.", 
        "      Произведението „Албена” разисква възлов за цялото творчество не белетриста проблемен кръг. Въвличайки ни като своеобразни зрители в историята на една хубава жена, участвала в най-тежкото от престъпленията – в убийството, повествователят ни кара да си задаваме трудни за обмисляне въпроси: подсъдна ли е красотата, виновна ли е тя: ако хубостта води със себе си греха, може ли, нужно ли е човекът да я „забрани”; ако за да живее със и в доброто, той трябва да се откаже от красотата, струва ли си пребиваването в доброто, верността към доброто; ако всяко престъпление се наказва, престъплението поради страст, провокирана от красотата, по-малко ли е престъпление и т.н.", 
        "      В разказа „Албена” „криминалната” история е превърната в история за сложността на конкретния житейски казус, който не може да бъде лесно побран, лесно осмислен и твърдите и уж семантически ясни категории на оценяването-класифициране като „добро” и „зло”.", 
        "      Куцара, мъжът на Албена от разказа, като чели няма и не би могъл да има нещо общо с жената, в която са влюбени всички („Той беше неугледен, тромав и прост човек, който само работеше и мълчеше. Неуморим като машина, цял посипан с паспал, той мъкнеше тежките чували и макар и всеки ден и всеки час да беше там, срещаха го и го отминаваха, като че не беше жив човек, а вещ. Отначало говореха за него, но колкото да се почудят как е могло такова плашило като него да взема такава хубава жена като Албена. ”Хубавата ябълка свинята я изяда” – Казваха, но после престанаха да говорят и това и повече не се занимаваха с него”). И Нягулица („Слаба, преди време остаряла, повехнала”) не е – като че ли – истинската „половинка” на Нягул („…рус и хубавеляк, … калпакът му бутнат назад, а перчанът … разбъркан”).За окото, ценящо хубостта, хармонията в гледките на човешкото, Нягул и Албена са си „лика-прилика”. Но наредбите на реалността са по-други. Текстът не обяснява как и защо Албена се оказва жена на куцар. Йовковски е и начинът, по който в историята на грешницата Албена се намесва детето и. Албена е участвала в убийството на бащата на своето дете, то пък става причина истината да излезе наяве, може би я изпраща на въжето – странна симетрия управлява битието; последната прегръдка на майката и детето и събират не просто хора от една и съща кръв, а и трагически виновни един пред друг човеци, люде, разделени завинаги от греха, който всеки от тях има пред другия.", 
        "      Пак съвсем по Йовковски в „Албена” красотата се оказва дар, белязващ живота на индивида по двусмислен начин. Тя го прави желан, твърде важен за околните, събиращ сънищата и копнежите на обикновените, и в същото време го отделя от всички останали, товари го с кръста на неговата изключителност и му налага да плати – рано или късно, по един или друг начин – свръхцена за даденото му от съдбата.", 
        "      В разказа красотата и престъплението, красотата и греха се оказват тясно свързани. Нацията „помни” каква е била тя преди престъплението (все се е смеела, очите и са играели); разказът знае и отношението на групата към жената, на който и е харесвало да бъде толкова много харесвана. Албена е извършила нещо непростимо, хубостта и е превърнала в убиец мъжа, запленен от любовта и. Но все пак, когато минава през тълпата, сърцата на хората се обръщат. Като че ли ”превеждайки” в женски вариант познатата от фолклора молба на хайдутина, отиващ на бесило, да е хубав в смъртта си, повествователят кара героинята си да пожелае – като последна милост – да се премени, да се нагизди. Ярката и красота сбъдва отново властта си над людете – въпреки всичко, въпреки ясното им съзнание, че пред тях е голямата грешница, убийца.", 
        "      За пишещия въздействието на изключителната женска красота е също като на магията – именно магията е онова отвъд разума и обяснимостта, онова, което осъществява уж невъзможното. Магията не държи дълго тълпата във властта си. Жените се разгневяват, защото се оказва, че още един мъж е бил готов на всичко заради любовта на красивата грешница, мъжете не понасят,  че някой е до нея – съвсем на истина е до нея, защото е споделил с виновната престъплението, както ще сподели и наказанието и. Омразата и гневът се завръщат в думите и жестовете на селяните изпращащи убийците. Но все пак чудото се е случило, така да се каже, пред очите ни – макар и за малко дори колективът е повярвал, че красотата би трябвало да бъде неподсъдна, че за голямата хубост трябва да има прошка, каквото и да е сторила, че тя е такава изключителна, абсолютна ценност, та е сама за себе си мяра и закон. Дори и когато знаем как трябва да отсъдим, скърбим пред необходимостта, да отсъдим срещу красотата, поне за миг желаем някакво – ако ще и фантастично – спасение за нея.", 
        "      Творецът Йовков ни изправя пред сложността на една роля, която уж играем от раждането, та до смъртта с лекота – ролята на човека. Излиза, че две от основните му потребности – потребността от пребиваване в доброто и потребността от красота – също не подлежат на лесно хармонизиране. Избирайки да удовлетвори едната, човекът се обрича на загуба, на разлъка с другата. Това означава, че тъгата винаги ще е негов спътник, че накърнеността на света е неговия дял, че непълнотата на битието е онова, което му е дадено.", 
        "       „Албена” е само един от многото текстове, заради които Йовковото творчество от десетилетия присъства в класическия фонд на българската художествена словесност. То пресъздава битието през погледа на творец, натрупал и знания, и печал, но и надежда за човешкото в нелекия си път. Поривът по красота и добро, по достойно съществуване за индивида и за групата присъства в много от Йовковите произведения. Макар и да са посветени на тукашната действителност, но тукашните хора, те носят универсални послания, разбираеми за всяка – не само за българската, дори не само за балканската – културна среда.", 
        ""
    ], 
    "name" : "Албена", 
    "__v" : NumberInt(0)
}
{ 
    "_id" : ObjectId("5c5ebd3243b7b51ea89c9228"), 
    "paragraphs" : [
        "Като на всеки празник, кръчмата се пълнеше с хора. През отворените прозорци можеше да се види как идат и ония селяни, които бяха позакъснели. Вървяха бавно, тежко, като че умората беше ги налегнала едвам сега, когато бяха останали без работа. Всички бяха си турили чисти ризи с широки бели ръкави, спираха се и гледаха насам, гледаха нататък. И как няма да гледат? Трева е поникнало и на камък. Такава зеленина е навън, че и в кръчмата като си седи човек, пред очите му играят зелени кръгове.", 
        "Още от вратата някои извикаха: „Доброутро!“ — но не бързаха да седнат, защото сред кръчмата беше се изправил Йови и разправяше:", 
        "— Ходих навсякъде аз. Бях и на Мимерлика, и на Дурасийския път. Бе, брате, то едни ниви станали, да им се ненагледаш. Ръжта е висока колкото боя ми. От нощешния дъжд малко са полегнали, но ще се изправят, като пекне слънце. Хеле твойта зимница, бай Алекси — обърна се той към кмета, — дето е на Чатърлъка, здраве й кажи.", 
        "— И аз имам зимница там, тя как е, Йове?", 
        "— И тя е хубава, бай Миале. Всички са хубави.", 
        "— Йови право казва — обади се дядо Иван. — храните са добри. Никой не мой каза отнапреж, че е негово, щото е сял, докато не го тури в хамбаря си, ама ако е рекъл господ, голям спор и берекет ще бъде таз година. Трябва пазене само. Затуй знаеш ли какво ще ти кажа на тебе, кмете, Алексе, я чуй…", 
        "Други говореха на кмета и дядо Иван трябваше да почака.", 
        "— А чуй, Алексе — започна той отново, — да кажеш там на твойте чиновници, на поляците де, да пазят добре. Нямат работа в село, в къра да вървят.", 
        "— Знам, дядо Иване, знам. Казах им. Хората претендират, рекох, или ще пазите добре, или ви уволнявам на общо основание. Да си отваряте очите, рекох, улови ли се някой добитък в нивите — право в капана. И глоба.", 
        "— Не глоба, а бой, бой. Чуваш ли, Алексе?", 
        "— Холан, дядо Иване, много си лош. А що не кажеш на твойте овчери, все у нивята се увират.", 
        "— Кой? Аз? Мойте овчери? Ти да си знаеш устата, чу ли! Мойте овчери! Бе я са виж ти, себе си виж, два наполеона имаш да ми даваш от толкоз време, а още не ми си ги дал. Магаре такова. Мойте овчери…", 
        "— Не се карайте! — намеси се кметът. — Стоене, ти си млад, потрай. Дядо Иване, не се ядосвай. Слушайте какво ще ви кажа: аз съм кмет. Аз, тъй да се рече, съм облечен в ризата на закона и знам какво правя. Не ща никой да ме учи. Отсега нататък, казвам ви го, улови ли се някой в нивите, бил той овчар, бил говедар, наш, ваш — все едно. Глоба на общо основание. Тъй да го знайте.", 
        "Не бяха пили още, затуй и разпрата утихна лесно. Почти пиян беше само Торашко каменарят, който беше дошел най-рано. Неговата къща беше близо — горе на баира. Едно време Торашко беше се заловил да копае наоколо, за да поразширочи двора си, защото нямаше накъде другаде, „Боря се с баира!“ — казваше той. Но на това място излезе хубав камък и Торашко се залови за каменарство. Около къщата му винаги имаше сега струпан камък, готов за продан. Тия камари приличаха на дувари, на крепост. Затуй и Торашко казваше: „Не ща да знам никого, ей! Аз живея в Порт Артур!“ Но той казваше туй, когато биваше пиян, и го изговаряше: „Аз живея в Портартър!“", 
        "Сега Торашко още мълчеше. Докато беше траяла препирнята, той внимателно беше слушал всички. С никого не беше съгласен, никого не смяташе за прав. Но той си имаше ред в пиянството и още не беше дошла минутата да говори. Сега само слушаше и, най-много, изглеждаше гневно и продължително ту тоя, ту оня, като че искаше да каже: „Бе аз ще ви дам да разберете, ама да са здрави предните зъби!“ От яд чукаше силно по масата и искаше още ракия.", 
        "Разговорът в кръчмата утихна и се раздроби. На една страна кметът и някои близки негови хора приказваха за политика.", 
        "— Драган пак отишел в града. Щял да се оплаква на началника, искал да касира избора.", 
        "— Ами, да има да зима.", 
        "— Доходяла жена му у нас. Не зная, рекла, какво ще правим с наш Драгана, ще си изгуби ума с тия селски работи. Скача, рекла, в съня си и вика: „Касация!“", 
        "Всички се засмяха.", 
        "— Касация! — викал. Питала жена ми: „Бульо Марийо, рекла, що е туй касация?“", 
        "— А тя?", 
        "— Рекла й: „Хайде, хайде! Нека той виси по кръчмите, нека не си гледа работата, че касация не, ами съвсем ще я закъсате!“", 
        "Пак се засмяха високо. След туй кметът се понаведе, поогледа се и ниско зашепна нещо.", 
        "На друга маса дядо Иван, забравил вече кавгата, разказваше:", 
        "— Не думай тъй, Миале, днешният празник е голям. На днешния ден св. цар Костадин и царица Елена намерили честния кръст. Същия, на който е бил разпънат Исус Христос. Хаджи Злати, като си доде от Божигроб, донесе ей такова парченце от него, от честния кръст, малко, колкото една трохичка. Аз бях дете тогаз, ама го видях: черно едно дърво, като кюмюр. Помага за всичко.", 
        "— Помага, вятър.", 
        "— Е и ти, Миале. Откога стана такъв протестантин!", 
        "Дядо Иван се засмя и запуши с дългото си тръстено цигаре.", 
        "В кръчмата влезе Илия, полският пазач с преметната на рамо кримка, висок, изгорял от слънцето, и от него сякаш полъхна нещо от зелените ниви. Като видя, че кметът е вътре, Илия се повърна и тозчас вкара пред себе си един непознат селянин.", 
        "— Гуспудин кмете! — гръмна силният му глас. — Ей го тоя: улових го, че пасе коня си в нивите. В ичимика на Татар Христа го улових, до лозята.", 
        "Разговорите изведнъж секнаха. Всички се обърнаха и погледнаха непознатия: беше дребен човек, дрипаво облечен. По носията се познаваше, че е другоселец. Едното му око имаше беличко вътре и го правеше кривоглед.", 
        "— Чуваш ли, кмете, чуваш ли! — завика дядо Иван. — Аз какво ти разправях тебе…", 
        "— В моя ичимик ли бил, кайш, Илия? — попита Татар Христо. — В моя ичимик, а?", 
        "Той стана, измъкна се иззад масата и изглеждаше уж спокоен, но изведнъж се спусна връз другоселеца.", 
        "— Бе вий какви хора сте бе! Как тъй ша влезеш в чужда нива, да тъпчеш на човека стоката му, мъката му? Кой си ти? Какъв си? Хайдук!", 
        "Почервенял, с издути жили на шията, с изпъкнали сини очи, Татар Христо беше дигнал юмрук над другоселеца и само дето не го удряше още.", 
        "— Удри го, удри го! — викаше дядо Иван.", 
        "— Я чакайте! — извика кметът. — Тук закон има. Бай Христо, седни си на мястото. Ти защо си влязъл в нивата? — обърна се той към другоселеца.", 
        "— Не бе, гуспудин кмете, не съм влязъл. Кончето ми е болно. Спрех се на пътя, на самия крайчец на нивата. Чакай, рекох, да видя дали ще посегне да яде, защото, когато добитъкът е болен, не яде. И не яде. Нито един класчец не откъсна…", 
        "— Лъже, гуспудин кмете! — извика Илия и отвисоко, като орел, изгледа другоселеца. — Лъже, сред нивата беше.", 
        "— Глоба! — каза кметът. — Сто лева глоба. Хайде, давай парите още сега.", 
        "— Сто лева! Че отде ще ги зема… Сто лева! Сиромах човек съм, нямам. Сто лева!", 
        "— Илия, я го обискирай! Виж колко пари има.", 
        "Но преди да посегне Илия, другоселецът сам бръкна в пояса си, извади синя, вехта кесия, навървена на гайтан и вързана на шията му, забърка в нея бавно, с мъка. Като че сега забелязаха, че там, дето бяха ръцете му, по изтърканата му антерия имаше кръпки. Ръцете му трепереха, извади огниво, кремък, извади една банкнота от двайсет лева, сгъната на четири, няколко дребни пари, копчета.", 
        "Изведнъж стана нещо неочаквано. Торашко скочи, бутна масата пред себе си и извика:", 
        "— Оставете човека бе! Какви хора сте вий!", 
        "Че беше пиян, пиян беше. Стана, позалитна, спусна се към другоселеца, сложи ръце на раменете му, прегърна го и заплака:", 
        "— Ох, братко, братко! От тебе ли намериха да искат пари, братко!", 
        "И го целуна по едната буза, после по другата. След туй мина, седна на мястото си и повече нищо не каза.", 
        "В кръчмата стана съвсем тихо. Никой не продума. Само дядо Иван, без да гледа някого, промърмори под носа си:", 
        "— Хм… ша го цалува пък… Юда!", 
        "Кметът се обади:", 
        "— Остави го, Илия. Хайде тоя път ти прощаваме, но друг път, да знаеш, прошка няма.", 
        "Не беше успял другоселецът да прибере кесията си, разтреперан сега от радост, както доскоро трепереше от страх, когато някой извика отвън:", 
        "— На кого е тоя кон бе? Кон паднал, тука умира, на кого е бе, хей!", 
        "Другоселецът чу и веднага изскочи навън. Всички излязоха подир него. До кръчмата имаше каруца и конят, както беше впрегнат, лежеше на земята. Право беше казал човекът, че конят му бил болен. Спуснаха се всички да помагат. Уловиха коня кой за крак, кой за опашка, кой за глава и го изправиха. Какъвто беше господарят, такава беше и стоката му: кончето беше слабо, дребно, с разрошена козина. Изправи се, но едва се държеше на краката си. Очите му бяха тъмни, замъглени, сякаш слепи.", 
        "Един през други, като се трупаха наоколо и викаха, селяните даваха най-различни съвети. Дядо Иван каза, че добичето изглежда да е подуто и затуй не ще е зле да му се даде малко английска сол. Друг каза, че е настинало и трябва да се поразтрие. Тозчас Татар Христо сграби от земята стиска сено и започна да търка животното по корема, по гърба, навред. Търка го дотогаз, докато сам се умори и изпоти. Добичето като че се посъвзе.", 
        "— Метни му сега нещо на гърба и го поразведи — каза кметът. — Ще му мине, недей бра грижа. Развеждай го, не го оставяй да стои на едно място.", 
        "И като се обърна към Илия, кметът каза:", 
        "— Тичай у нас. Кажи да ти дадат малко хляб, малко сирене, па дай го на човека да си похапне.", 
        "Кметът се прибра в кръчмата, Влязоха след него и селяните. Другоселецът остана сам и започна да развежда коня си.", 
        "Стана пладне, някои селяни си ходиха в къщи, някои — не. Никой не обръщаше внимание на другоселеца. А той все развеждаше коня си, от час на час загрижен повече, че добичето не отива на добре.", 
        "Мръкна се. Гъстият листак на овошките потъмня, поляните и нивите вече не се виждаха. На нея страна, над черния гръб на баира, изгряха звезди. Топло беше.", 
        "Кончето повече не можа да стои на краката си и легна до каруцата. Другоселецът стоеше до него в тъмнината. На каруцата хлябът тъй стоеше, както бяха му го донесли. По улиците никой вече не минаваше, само в кръчмата светеше, там свиреше гайда, чуваше се как играят ръченица. По едно време излезе Торашко каменарят, погледна към другоселеца, но нито го видя, нито го позна. Торашко политна насам-нататък и извика:", 
        "— Не ща да знам никого! Аз живея в Портартър!", 
        "И тъй като беше отминал напред повече, отколкото трябваше, той се повърна и пое из улицата, която водеше към баира.", 
        "Другоселецът остана сам. Нито имаше кой, нито можеше някой да му помогне. Той клекна до падналия кон. После седна, взе главата му и я тури на коленете си. Гледаше го едно око голямо, препълнено с мъка и вътре в него светеха лъчите на звездите.", 
        ""
    ], 
    "analysis" : [
        "Общочовешките измерения, внушени чрез проблемите на условния свят в „Другоселец”, са проектирани в парадигматично Йовково построение на многопластово противопоставяне. Художественото интерпретиране на екзистенциални проблеми като човешката самота и човешката грижа в тази внушаваща реалистичност творба, без външно, без фабулно-иреално експлициране на абсурда, носи нови измерения в жанра разказ не само в българската, но и в световната литература. Същността на това измерение е в специфичното изграждане на художествената логика.", 
        "      Времето, в което е първата публикация на „Другоселец” /1927 г./ съвпада с излизането на „Време и битие” на Хайдегер. И ако немският учен търси и изгражда философски израз на проблемите на човешкото съществуване в плана на крайната абстрактност, то българинът Йордан Йовков, претворява тези проблеми в полето на художествената конкретност, на художествената опредметеност. Проблемът за човешката самота и човешката грижа ще насочи в 40-те години на 20-ти век френските екзистенциалисти Камю и Сартр към афиширане абсурдността на битието и съществуването. Научно-философската форма на техните разсъждения няма да им е достатъчна и те ще потърсят изграждане на художествен свят, който ще бъде определен като екзистенциален. Йовков изобразява такъв свят десет-петнадесет години преди тях в разказите си. Дори и едно съвсем бегло припомняне за фиксираното обобщение чрез заглавието на романа „Чужденецът” от Камю, и едно припомняне за емблематичната фраза на Сартр „Адът – това са другите”, могат да ни насочат към сходността в проблематиката на френските екзистенциалисти и Йовковите разкази.", 
        "      В настоящия текст думата грижа се разглежда в обикновеното си езиково-тълковно значение, каквото тя има и в контекста на Йовковата творба. Грижата е безпокойство за нещо; също и нещо предстоящо, за което човек мисли; тя изразява и старание. В представата на понятието грижа влиза и значението, което човек влага за смисъла на собственото си битие. Всяко нещо, което човек прави и за което мисли, е вид грижа. Цялото ни самосъзнание е някакъв вид грижа.", 
        "      Чрез заглавието „Другоселец” Йовков ни насочва към присъствието на нещо чуждо, отдалечено, другоизмеримо още преди да започне художественото моделиране в определени хронотопни, сюжетни, фабулни и т.н. построения. Другостта не само като вид селение, но и другостта като социален феномен и социална присъщност. Всеки си има своята другост. И движението на битието е противопоставянето и единението на другостите. Изграждайки модел на битието, на съществуващото чрез внушенията за определен социален ареал, Йовков осъществява проекция на хармонична двойственост в противостоенето индивид-общество. Човешката грижа и човешката самота са разкрити и обобщени чрез противопоставянето в различни нива на разказа - време, пространство, герои, диалог, стилистика, фразеология и т.н.", 
        "      Времепространствената определеност повествователят дава в началото на разказа с няколко качествени знака. В първото изречение: „Като на всеки празник кръчмата се пълнеше с хора.” - откриваме внушението за повторителност на времето и качествено разделение на времето: делник - празник. Следва разколебаване на ценностния знак на празничното време, почти парадоксално: „Вървяха бавно, тежко като че умората беше ги налегнала едвам сега, когато бяха останали без работа.” Закъснелите селяни идват към кръчмата, обаче: „гледаха насам, гледаха нататък” - пространството се разделя надве - кръчмата и зеленината навън - противопоставени: „Такава зеленина е навън, че и в кръчмата, като си седи човек, пред очите му играят зелени кръгове.” Качествено-хронотопните измерения са предадени като вътрешно раздвояване у селяните - пролетната зеленина, която ги мами навън, и кръчмата, където по традиция се събират в празник. Затова и разговорите в кръчмата са за нивите - всеки има свои ниви, там е вложил труда си и... мъката си, както по-нататък в текста ще каже Татар Христо. На изразеното доволство, че всички ниви са хубави, дядо Иван противопоставя съмнението: „Никой не мой каже отнапреж, че е негово, щото е сял, докато не го тури в хамбара си, ама ако е рекъл господ, голям спор и берекет ще бъде тази година.” Изразил чувството за зависимост на персонажите от външни висши сили, внезапно самият дядо Иван взема правото на императивно внушение с думите: „Трябва пазене само.” Следва ново противопоставяне - дядо Иван трябва да изчака, да се съобрази с другите, преди да говори с кмета, - зависим е от другите. Повествователят сякаш го връща в едно равностойно спрямо останалите селяни положение. Възникналият спор за опазване на нивите, как да се изключи възможността един да напакости на друг, утихва, - но не защото последен има думата „облечения в ризата на закона кмет”, а: „Не бяха пили още, затуй разпрата утихна лесно. Почти пиян беше само Торашко каменарят, който беше дошел най-рано.” Противопоставянето - неупоените още селяни и почти пияния Торашко - дава нова насока на повествованието. Следващото изречение: „Неговата къща беше близо - горе на баира.” едва ли внушава близост, - по-скоро обратното, но то носи друга смислотворна противоположност - заедно с другите в кръчмата той е долу, а когато е в дома си, той е горе. Но направо „учудващо” е противопоставянето в: „Около къщата винаги имаше сега струпан камък, готов за продан.” Фразеологичния израз „сега струпан” означава „скоро струпан”, но в потока на езиковата реч изречението, в което е този фразеологизъм, носи и друга смислотворност - винаги имаше сега. В нивото на езиковото подсъзнание за съседните думи в хода на речта, които сами по себе си образуват и самостоятелно звучащи фрази, носещи друго, самостоятелно, скрито, значение (така наречения от руските структуралисти „сдвиг”), осъществява в Йовковия разказ сливане на времевите пластове - на минало и сегашно време и цялата обобщителност на времето - винаги, което включва в себе си и бъдещето. Това „винаги имаше сега” можем да назовем и като емблематично за скритите, невидимите механизми, които правят Йовковата проза магично-притегателна за читателското съзнание. И е един от елементите на тази вечновременна притегателност. Формулирането е простичко - Йовковата проза е изградена от перфектно композирани езикови детайли. И тази перфектна композиция на детайлите изгражда един от най-сложните и прекрасни художествено-езикови светове в световната литература.", 
        "      Продължавайки разглеждането на вътрешнотекстовите противопоставяния, следвайки сюжетното построение на „Другоселец”, нека видим как Йовковия разказвач рисува дома на Торашко: „Тия камари приличаха на дувари, на крепост, затуй и Торашко казваше: „Не ща да знам никого, ей! Аз живея в Порт Артур!” Но той казваше туй, когато биваше пиян и го изговаряше: „Аз живея в Портартър!” Камъните чрез които Торашко осигурява своето съществуване го отделят от другите селяни, от земеделците. Камъните внушават и определена независимост по аналогия с израза „Моят дом е моята крепост”. Но произнасянето „Портартър” нарушава тази представа и дава ново измерение на внушението за дома на Торашко - „Аз живея в крепостта Ад”. Но тези думи са извън фабулното време на разказа. Повествователят продължава: „Сега Торашко мълчеше. Докато беше траяла препирнята, той внимателно беше слушал всички. С никого не беше съгласен, никого не смяташе прав. Но той си имаше ред в пиянството и още не беше дошла минутата да говори.” След като Торашко е противопоставен на останалите персонажи, повествованието е насочено отново към разговорите в кръчмата. Да проследим как става това в две съседни изречения. Първото: „И от яд чукаше силно по масата и искаше още ракия.”. И второто: „Разговорът в кръчмата утихна и се раздроби.” Второто изречение е начало на нов абзац. Разговорът не утихва и раздробява поради чукането на Торашко, но в общата логика на текста тази причинно-следствена връзка е необходима на повествованието и Йовковата гениалност майсторски я внушава. Затихването и раздробяването носят своя смислотворност в спояването, единението на пластовете в творбата. Разговорите в кръчмата изразяват определен вид противопоставяне между останалите селяни. В преразказания от кмета диалог между неговата жена и жената на Драган се маркират противоречията на селяните в отношението им към селската власт. Игровият диалог между двете жени и репликата на кметицата: „Нека той виси по кръчмите и не си гледа работата, че касация не ами съвсем ще я закъсате.” има двойствено значение. Играта между чуждата дума „касация” и българския глагол „закъсам” асоциират представата за патриархалното разбиране на труда и проблемите на управлението, но звучат и като заплаха. Имплицитно внесеното съмнение за честността на кмета е продължено във външен план - в движение надолу, противопоставен на общото: „Пак се засмяха високо. След туй кметът се понаведе, поогледа се и ниско зашепна нещо.” На друга маса също е експлицирано противопоставяне - при разговора за настоящия празник и функционалността на амулета от кръста на Христос: „Помага за всичко.” - „Помага - вятър.” След което следва омекотяване и разрушаване на това противопоставяне: „Е и ти, Миале. Откога стана такъв протестантин! - Дядо Иван се засмя и запуши с дългото си тръстено цигаре.” След това в кръчмата влиза полския пазач Илия, който, освен че е с преметната на рамото пушка, но е и „висок, изгорял от слънцето”. В художествената логика на разказа едва ли е случайно преминаването на повествованието от образа на дядо Иван към образа на влезлия полския пазач Илия чрез синонимни гнезда – „запуши” – „изгорял”, „дълго цигаре” – „висок Илия - в детайлите на двете съседни изречения, второто от които е начало на нов абзац. Илия не е изгорял от пушенето на дядо Иван, а от слънцето, и не е висок, защото на дядо Иван му е дълго тръстеното цигаре, но в художествената логика на текста синонимните гнезда осъществяват хармонично-балансирано-противопоставен и единен езиково-символен преход между двата образа в това съвсем незабележимо микрониво на текста. В художествената логика на творбата запушването на дядо Иван от дългото си тръстено цигаре вече е подготвило по магичен, подсъзнателен, и невероятно къс начин читателското съзнание за влизането на високия, изгорял от слънцето, Илия.", 
        "      Вкарването на Другоселеца от полския пазач нарушава идентичността на кръчмата. От място за веселие и комуникация тя се превръща в своеобразно съдилище. Татар Христо пожелава възмездие - да удари Другоселеца, но е спрян от представителя на закона - кмета. Оказва се, че „подсъдимият” е неплатежоспособен. Идва минутата на пияния Торашко, която разказвачът очуднява и сякаш сам противопоставя на своя разказ: „Изведнъж стана нещо неочаквано.” След като Торашко казва на Другоселеца: „Ох, братко, братко! От тебе ли намериха да искат пари, братко!” и го целува - в кръчмата става „съвсем тихо”. Движението на общия шум е в най-ниската си точка. Изведнъж грижите на всички сякаш стихват, за да се осъзнае, че и Другоселецът е като тях - със собствена грижа. Дори външно по-изразена - бедността му личи по всичко. Торашко е блестящият защитник на Другоселеца, но го споменават като „Юда”, макар да изиграва благородна роля и в една реплика да употребява три пъти християнското „братко”. Провинението на Другоселеца е опростено. Сега всички напускат кръчмата, за да видят нещастието на Другоселеца - опредметената в разказа грижа - болното му конче. Всички се спускат да помагат. Татар Христо, допреди малко готов да удари Другоселеца, сега разтрива коня му, докато сам се изпоти. Следва на пръв поглед нещо много човешко и съпричастно - желанието да се помогне на човека, да му се внуши спокойствие, но в друг план на разказа парадоксално - кметът казва „Недей бра грижа.” Кметът - допреди малко сам загрижен за собствената си власт, снижаващ се, оглеждащ се, шепнещ - сега съветва Другоселеца нещо, което самият той не може да постигне - да се освободи от собствената си грижа. Кметът се прибира в кръчмата, след него и всички селяни. Те са отново в своето комуникативно празнично-грижовно пространство. Другоселецът остава сам със своята опредметена грижа - болното конче. Никой вече не се интересува от Другоселеца. Повествователят засилва вътрешното уголемяване на грижата у Другоселеца: „А той все развеждаше коня си, от час на час загрижен все повече, че добичето не отива на добре.” Реалното течащо време е ускорено с няколко щриха: „стана пладне”, „мръкна се”. Във вечерната картина е внушено усещане за затварящо се отстрани пространство и оставяне на представа за вертикална дълбочина: „Гъстият листак на овошките потъмня, поляните и нивите вече не се виждаха. На нея страна над черния гръб на баира изгряха звезди.” В горния край на това вертикално пространство са звездите, а в долния – Другоселецът. Денят е изминал, но ако асоциираме гатанката, която разгадава Едип, за онова, което сутрин е на четири крака, на обед е на два, а вечер на три - времевите измерения в разказа придобиват други значения - на един човешки живот. С изключително тънък усет за художествено внушение е изразено самозатварянето в собствената грижа - излезлият от кръчмата Торашко нито вижда, нито познава Другоселеца: „И тъй като беше отминал напред повече, отколкото трябваше, той се повърна и пое из улицата, която водеше към баира.” След „неочакваната” си постъпка в кръчмата, той се връща в границите и законите на битието и поема към своята крепост „Ад”. В обратна посока по вертикала е движението на Другоселеца: „Другоселецът остана сам. Нито имаше кой, нито можеше някой да му помогне. Той клекна до падналия кон. После седна, взе главата му и я тури на коленете си.” Разминаването между Торашко и Другоселеца е изпълнило цялото пространство, след което разказвачът свива това цяло пространство до окото на падналия кон, в което се отразяват лъчите на целия всемир.", 
        "      В популярната представа за хармоничността на Йовковия художествен свят все още битува известен анахронизъм, който бихме си обяснили като следствие от замяната на прочита и вникването в самите Йовкови творби с хипертрофираното взиране в метатекстовете за тях. В „Другоселец” липсват вътрешно хармонични и външно красиви герои, няма „носталгия и опоетизиране” на отминал патриархален свят. Напротив. Героите му са изобразени с вътрешно напрежение, загрижени за своето съществуване, непрекъснато противопоставящи се един на друг. Хармонията е в изключителното майсторство на Йовков да замества едно противопоставяне с друго в различните пластове и да слива тези пластове, като изгражда художествена логика, внушаваща представата за органична реалност на изобразявания свят. Разказваческата уникалност на Йовков е уникалност за световната литература. В този контекст той винаги ще бъде „модерен писател”, създаващ хармонична художествена логика, която не само изгражда и единява символи. Но и преобръща символи. Обогатява не само значението им, но и им придава друга, по-дълбока философска същност. Конят от символ на благородство, красота, свобода, бързина, сила, се метаморфизира в символ на грижата. Така благородството, красотата, свободата, бързината, силата, се съединяват с грижата. С човешката грижа. И по магично-йовковски начин тази рамка на битието – човешката грижа - се единява със символа на човешката мечта – звездите. Звездите в окото на паднали кон. И внушават простичка формула за същността на човека – грижа и мечта. В „Другоселец” единението на грижата и мечтата в един символ придобива хронотопно космични, всемирни измерения.", 
        "      Формално за литературната наука, можем да определим прозата на Йордан Йовков като символистично-екзистенциално-реалистична. Само формално, и с цялото съзнание, представа и убеденост, че Йовковата проза е много-много повече и отвъд всякакви определения. С прецизирането на всеки детайл в общата композиция на текста, без да експлицира външно във фабулата или в сюжета някаква обща философска концепция чрез думите на когото и да е от героите си, Йовков осъществява внушението за определени органично-споени характеристики и стойности на битието, смисъла на битието, магията на битието. Изграждайки образа на Другоселеца и света, в който е потопен, посредством читателската способност за съпреживяване, Йовков внушава обобщението, че всеки в един или друг план е „ДРУГОСЕЛЕЦ” в битието. Взира се в окото на собствената си грижа, и... „Гледаше го едно око голямо, препълнено с мъка и вътре в него светеха лъчите на звездите.”", 
        ""
    ], 
    "name" : "Другоселец", 
    "__v" : NumberInt(0)
}
{ 
    "_id" : ObjectId("5c5ebe3343b7b51ea89c9229"), 
    "paragraphs" : [
        "„В тия времена восташа разбойници многи, които се назоваха дахалии и кърджалии,", 
        "изгориха села много и дойдоха на село в неделю месопустную,", 
        "и оловиха много человеци и обраха и изгориха селото…“", 
        "Из летописа на поп Йовча", 
        "Като мътен порой се спуснаха кърджалиите от Бакъджиците надолу в полето. Напред беше Индже с дружината си, а след него, с диви викове и пламнала стръв на вълци, наваляха без ред на луди коне кърджалиите на Сиври билюкбаши, на Едерханоглу, на Дели Кадир и други главатари.", 
        "Рядко беше се виждало такова страшно сборище: анадолски турци, зебеци, кюрди, даалии и капъсъзи. Хора, събрани от кол и въже, грозни, страшни, някои облечени само в дрипи, тъй че месата им се виждаха, някои в скъпи дрехи, натежали от сърма и гайтани. Нож и пищови бяха затъкнати в пояса на всеки един, но имаше и оръжия, които сякаш не бяха за война, а за сеч и за убийства: старовремешни алебарди с широки остриета като на сатъри, железни куки, боздугани, къси и дълги брадви.", 
        "Когато тая орда се смъкна в полето, вдигна се такъв прах, че отдалеч можеше да се помисли, че се задава буря. А времето беше хубаво, току-що се пукаше пролет. На север Балканът изправяше синята си верига, огряна със слънце, спокойно очертана и тиха. Ако някой се спреше и се загледаше нататък, щеше да забележи, че тук-там из горите пламват кратки огньове — издигне се някъде тънка струйка дим и секне. С тия огньове дервенджии и харбалии обаждаха на селата да бягат, че кърджалиите идат.", 
        "Но Индже още не даваше знак да се нападне някое село. Той вървеше на белия си кон, изпреварил малко напред дружината си, и мълчеше. Като че едвам сега се отвориха очите му и той видя колко злочеста е земята, из която вървеше. Пуст беше кърът, без стада, без звънци. Невиждали кой знай откога рало, нивите бяха удавени в къпина и бурен, пътищата бяха тревясали. Не се чуваше дори птиче да пропее.", 
        "Отгоре на хранения си кон Индже наведе глава и се замисли. Надвечер високи викове, които дойдоха отзад, го накараха да се обърне. Той видя как кърджалиите бързат и напират, видя пламналите им очи и озверени лица, погледна напред и разбра всичко: насреща, не твърде надалеч, се виждаше голямо село. Индже позна, че е Урум Еникьой. Не беше като тия села, през които бяха минали — белееха се хубави къщи, имаше градини, една черква извиваше кубето си и кръстът й светеше като запален. И макар че селото не беше по-далеч от два-три хвърлея на пушка, личеше, че оттам никой не беше забелязал още кърджалиите.", 
        "Индже даде знак да спрат, а сам излезе напред и дълго гледа към селото. По-дълбока ставаше чертата на челото му, а кърджалиите мислеха, че той крои как и отгде да удари селото, и едвам сдържаха разиграните си коне. Но ето Индже се върна и каза да разпрегнат колята и да направят чадърите, защото ще пренощуват тука. Смълчаха се кърджалиите, слязоха от конете си и забравиха дори да разслабят коланите им. Почакаха, докато настрана, на една могила, направиха чадъра на Индже, и когато той влезе вътре и платното се спусна след него, те се събраха на купища и започнаха да приказват. Приказваше най-често един, застанал в средата, а другите слушаха и току поглеждаха към чадъра на Индже. За Индже приказваха кърджалиите. Индже не им харесваше, не е такъв, какъвто го знаеха по-рано. Не приказва, мълчи, сприхав е.", 
        "Когато тая пролет Индже оздравя и тежката рана на гърдите му зарасна, телали завикаха по селата от двете страни на Бакъджиците — който се надява на коня и на ятагана си, да върви при него. Чуха кърджалиите, урнаха се отвсякъде към Бакъджиците и само в няколко дни на поляната при Седемте кладенци, гдето Индже беше побил чадъра си, израсна голям лагер. И който дойдеше, най-напред питаше за Индже, него искаше да види. Но около чадъра му бяха се наредили балканджиите на Кара Коля и не пущаха никого. Ето и сега те са там и го пазят. Никой не знае какво мисли Индже, какво той крои.", 
        "И още за много неща приказваха кърджалиите и както стояха на купища, тъй и потънаха в тъмнината. Мръкна се. Но ето пламнаха големи огньове. Кърджалиите се раздвижиха, като се мъчеха да не правят шум, за да не ги усетят от Урум Еникьой. Гората наоколо ги скриваше и правеше тъмнината по-голяма. В сиянието на огньовете се замяркаха черните им сенки, пораснали и удължени. Издрънкваше някъде оръжие, изцвилваше някой кон. Ниско над лагера падаше тъмното небе и звездите, сякаш уплашени от нещо, плахо потръпваха.", 
        "* * *", 
        "А Индже беше се затворил в чадъра си я, както правеше през последните дни, легна на одъра, постлан с овчи кожи, и се замисли.", 
        "Мислите му се връщаха шестнайсет години назад. Спомняше си оня ден, когато завари Кара Феиз пред Жеруна. Кърджалиите бяха намерили тоя път селото заградено с шарампол и куршумите на шишанетата бяха ги накарали да се отдръпнат навътре в полето. Оттук Кара Феиз, ядосан и потъмнял, гледаше богатите чорбаджийски къщи, пълни с тежко имане, и се чудеше какво да прави. Да влезе в селото не можеше, да го остави беше му мъчно.", 
        "В тая минута пристигна Индже. Той водеше триста юнака със себе си, всички на буйни коне. Беше млад. Погледна Кара Феиза, погледна към селото, засмя се и без да му мисли много, полетя с дружината си право към шарампола. Загърмяха тежките шишанета, мазгалите забълваха дим. Кърджалиите препускаха конете си, гърмяха с пищовите си и викаха. Три пъти Индже премина назад и напред пред шарампола. Земята кънтеше под копитата на конете, вдигна се облак прах. Най-после, изморен и със светнали очи, той се върна при Кара Феиза, засмя се пак и погледна назад. Нямаше никаква полза от тоя лудешки юруш. Изпод праха, който се издигаше като мъгла, се показаха труповете на падналите кърджалии, коне без ездачи описваха бесни кръгове. Но всички шишанета бяха замлъкнали изведнъж, цялото село мълчеше като вцепенено.", 
        "— Ей тъй на! — провикна се Индже. — Ако искаш да падне ябълката, трябва да раздрусаш клона!", 
        "Вечерта при него докараха един воденичар, когото кърджалиите бяха грабнали от Постоловите воденици. Щом тоя изплашен човек падна на колене, запълзя и зацелува полите на дрехата му, Индже разбра, че беше намерил оня, който му трябваше. Още същата нощ петдесет избрани кърджалии, без коне, водени от воденичаря, се промъкнаха до шарампола, стражата беше измамена и избита. През разсечения шарампол влезе Индже с дружината си, влезе и Кара Феиз. На изток над черните върхове на кориите се червенееше зората. По калдъръмените улици затракаха подковите на лудите кърджалийски коне. А кой може да стои насреща кърджалията, когато той е на коня си и в ръката му е ятаганът му?", 
        "Изненадани, мъжете, които бранеха шарампола, гръмнаха по веднъж с шишанетата и отпуснаха ръце. Не знаеха какво да правят: да бягат ли, или да вървят към къщите си, гдето бяха жените и децата им. Кърджалиите се спуснаха върху тях като вълци на стадо. Сякоха кого где стигнат. И когато последните гърмежи на ония, които бяха успели да се спасят по баирите, замлъкваха, развидели се и се съмна. Показаха се хубавите къщи, заградени с високи дувари, с големи порти — узряла плячка в ръцете на победителите. Кърджалиите оставиха конете си и се спуснаха да грабят. Писнаха жени, разплакаха се деца, вдигна се олелия до бога. Скоро тук-таме пламнаха къщи, гъст черен дим се заиздига и замрежи слънцето, което изгряваше.", 
        "Индже остави плячката на другите — нему не му трябваше плячка. Сред село, горе на Бончовия хан, Индже яде и пие. Пуснати са всички бъчви и виното тече като река. Тъй иска Индже. Пребледнели булки му слугуват, млади моми с разтреперани ръце му наливат вино. А наоколо се люлеят пожарите, пищят жени и деца, кръв багри високите дувари и тежките порти. Индже става по-весел. Мъчно е да му се угоди. По едно време той поглежда дрехите си — кървави са и скъсани. И иска де отде да му намерят терзия, да му направи нови дрехи. Думата на Индже беше закон, терзията беше намерен и доведен. С разтреперани ръце той раздипля алено сукно, размерва, крои.", 
        "— Кажи ми, майсторе, кажи ми, Гочо — дума му Индже, — от коя си махала? Де е къщата ти, та барем нея да запазя?", 
        "— От Горни край съм, ефенди. Къщата ми е на Могилата.", 
        "И Индже гледа насам, гледа нататък и се залива в смях. Коя къща и коя махала да остави? — Гори цялото село!", 
        "Но ето долу на улицата, над която пожарният дим хвърляше страшната си сянка, се показа мома. Малко живи хора бяха останали в селото, отгде беше се взела тая жена? От две страни към нея тичаха кърджалии, момата изпищя, видя Индже и с прострени ръце се спусна към хана. Индже се изправи, сви вежди и вдигна ръка. Кърджалиите се спряха като заковани. Индже не мислеше да слезе, но погледна отгоре, видя лицето на момата и слезе. Хубава беше, тънка, висока. Но хубави жени Индже беше виждал много. Защо това момиче, което на косъм беше останало да загине, стоеше пред него тъй спокойно и кафявите й очи го гледаха радостно и занесено? Майка й, баща й, всичките й близки са може би избити, а в очите й няма нито страх, нито омраза. Ето кое учуди Индже. Той забрави за майстора, за дрехите, хвана момичето за ръка и го поведе нататък, гдето беше конят и дружината му.", 
        "Тъй позна Индже Пауна. Много хора бяха минали под ножа му и много жени бяха изпитали променливата му страст. Не помнеше нито лицето, нито имената им. Тъй мислеше той, че ще бъде и с Пауна. Но усмивката на тая жена и погледът на очите й заседнаха дълбоко в душата му. Тя стана негова жена по закон и по обичай. Яздеше на кон, вървеше до него, следваше го навсякъде. И по-уверен беше Индже в себе си, когато тя беше с него, и по-силна усещаше ръката си.", 
        "Млад беше тогава Индже, не скъпеше живота си, не се боеше от смъртта. Никога не делеше доброто от злото, никога не беше се запитвал кое е грях и кое не. Гробища и пепелища оставаха след стъпките на коня му, името му задаваше страх и трепет. И помисли, че силата му е безмерна, а волята му — закон за всички. Не щадеше вече ни чужди, ни свои. Стана алчен за злато и лъвския пай от всяка плячка вземаше за себе си. Беше зъл, сприхав, не даваше дума да се каже насреща му. Онзи, който дръзваше да дели мегдан с него, намираше смъртта си от куршума или от ятагана му. И той стигна дотам, че отвърна от себе си най-близките си хора. Веднъж вдигна ръка и против Сяро Барутчията. Човекът, който беше го спасявал от смърт, който беше втори след него, той го удари и разкървави лицето му с камшика си.", 
        "Тогава дойде най-лошото.", 
        "Беше един пролетен ден, също като днешния, в същото това село Урум Еникьой. Тръгваха на поход. Не беше добър тоя ден. Посърнали изглеждаха полетата и далеч по планината се влачеха тъмни мъгли. Орляци черни врани се вдигаха с грозен и зловещ грак и замрежваха въздуха. Индже беше на коня си, на конете си бяха и всички от дружината му. Няколко пъти вече гръмваха бурузани и тюмбелеци и пак замлъкваха. Индже чакаше да излезе Пауна, а тя се бавеше. Тогава той кипна, изпил беше и много ракия. Повърна коня си към къщата, гдето беше Пауна. Вървеше бавно, но тъй беше ядосан, че му тъмнееше пред очите. Пауна беше се качила на коня си и тъкмо й подаваха детето, загърнато и повито. Нейното и неговото дете. Индже посегна и го грабна.", 
        "— Хайдутин дете не храни! — извика той като побеснял, подхвърли детето нагоре във въздуха с едната си ръка, а с другата го перна с ятагана си.", 
        "Никой не видя какво стана по-нататък. Индже грабна юздата на коня на жена си и я повлече със себе си. Цялата орда потегли в буен бяг, гръмнаха бурузани и тюмбелеци. Не се чуваше какво реди, какво дума в плача си Пауна. Виждаше се само как сълзите й текат по бялото й лице.", 
        "Тя ходи още някое време с него, мълчалива и няма като сянка. После се изгуби и той, колкото и да я търси, не можа да я намери. Знаеше само, че Пауна е роднина на Сяро Барутчията, който отдавна беше го оставил и бродеше в планината, знаеше това и безсилен яд помътваше разума му. Индже стана страшен. И по-рано той не знаеше милост. Но откато погледът на Пауна угасна за него, сърцето му се превърна на камък. Да биха се събрали костите на убитите, биха направили планина, кръвта би потекла като река. В тая страшна и кървава мора Индже като че изгуби свяст. Минаха се тъй повече от шестнайсет години. Не се умори ръката на Индже да убива.", 
        "Много нещо се случи, много отмина. Индже не помнеше, нито искаше да помни. Но една скорошна случка беше се врязала дълбоко в паметта му: цяло село, като много други, беше минало под огън и под нож. Трупове из улиците, прясна димеща се кръв. И ето стар поп се повдига измежду гъсто напластените трупове на жени, мъже и деца. Лицето му е кърваво, на разкопчаната му гръд зее рана. Горят като въглени очите му, оглежда се като възкръснал, вдига ръка срещу Индже и вика:", 
        "— Проклет да си! Проклет да си от бога и всички свети отци! Да не се стопиш след смъртта си! Желязото и камъните да се стопят, а не и ти! Да въздишаш и да трепериш на земята като Каина, да наследиш проказата на Геезия и бесилото на Юда! Анатема! Анатема! Анатема!", 
        "Ножът, втъкнат в гърлото му, го доуби и го накара да замлъкне завинаги. Но и досега Индже вижда окървавеното му лице, горят го очите му, думите му го пронизват като ножове. И още чува клетвите му.", 
        "Същия ден след тая случка Индже слизаше с дружината си по стръмна планинска пътека. За първи път той беше навел глава и беше се замислил. Изведнъж от насрещния рид пукна пушка. Индже се полюля и падна от коня си. Спуснаха се кърджалиите. Но между тях и мястото, отгдето гръмна пушката имаше дълбока пропаст. Видяха отсреща малка дружина, познаха, че е Сяро Барутчията, но нямаше как да го уловят.", 
        "Всичко това беше премислил Индже, докато беше на легло. Когато раната на гърдите му зарасна, той се надяваше, че тия мисли ще го оставят. Няма повече да мисли за Пауна, за детето, за нищо. Ще се сключи сърцето му и ръката му ще укрепне. Но тия мисли го мъчеха и сега. А кърджалиите го чакаха вън и той трябваше да ги води.", 
        "* * *", 
        "На сутринта телали, изпратени от Индже, влязоха в лагера и завикаха: „Чуйте що казва Индже: онзи, който е тръгнал с него, трябва да слуша само неговата дума. Милост няма да има Индже за непокорните. Нека всеки, комуто е свидна главата на раменете, да запомни това!“", 
        "Спогледаха се кърджалиите един други, потеглиха дългите си мустаци и се замислиха. Какво можеше да значи пък туй? Но някой махва с ръка и вика: „Индже знае какво прави. Нека!“ И всеки разбира какво иска да каже: ако Индже иска да го слушат и да му се покоряват, то е, защото страшен ще бъде ударът, който е намислил. Толкоз по-добре — ще има сеч, ще има плячка. И готови преди малко за бунт, те отново повярваха в Индже, зарадваха се и буйно веселие залюшка лагера.", 
        "Тъкмо в тая минута Индже се зададе откъм чадъра си. Както морските вълни прииждат към брега, тъй се стълпиха кърджалиите от всички страни към Индже. Той е вече между тях. Леко и стройно пристъпва — познават те тая негова походка на хищник, — поспирва се и хвърля бърз поглед на орел. Хубавец е Индже. Със синьо еничерско джубе, светнало от сърма, с червени шалвари. Но на главата си той не носи бяла чалма с меки гънки, а висок самурен калпак с възбърнато настрани дъно. И там, гдето дъното се закопчава, втикната е китка паунови пера.", 
        "С ръка на кривия си меч, Индже минава между двете живи стени на кърджалиите. Юнашкият му вид и напетата му снага подлудяват кърджалиите. Всички си мислят: сега ще се качи на коня си и ще ги поведе на юруш! И ония, които са отпред, ниско привеждат обвитите си с големи гъжви глави и правят ниски теманета, а другите отзад, притиснати един до други, стискат дръжките на ятаганите си и реват: „Яша!“ Чуват се тук-таме гърмежи.", 
        "Довеждат коня на Индже и той се качва на него. Без команда, защото команди нямаше между тях, кърджалиите се мятат на конете си. И когато белият жребец на Индже трепва и отпуща опашката си чак до земята, а Индже вдига ръка, всички млъкват. И чакат тая ръка да посочи към Урум Еникьой. А Индже посочва тъкмо към обратната страна и казва да вървят след него назад. Гръм падна сякаш върху кърджалиите. Те гледат Индже и не вярват очите си. А страшно е лицето на Индже и дълбоко се врязва отвесната черта на челото му.", 
        "Уверен в себе си, Индже не се побави и тръгна. Полюля се след него и гората маждраци на дружината му. Кърджалиите останаха сами. Една минута те мълчаха и се гледаха. После се повдигна страшна глъчка — див вой на чакали. От всички страни се трупаха около Сиври билюкбаши, викаха, молеха го да ги води към Урум Еникьой. Едър анадолец беше Сиври билюкбаши, като дъб стърчеше над всички кърджалии. Чумреше вежди, мислеше. Сам той не знаеше какво става с Индже, но не искаше тъй лесно да скъса с него. И отсече: ще вървят подир Индже! По негов знак, гръмнаха бурузани и тюмбелеци. В тая дива музика се удави ропотът на кърджалиите, ордата се поклати и тръгна. Скоро копитата на конете заглъхнаха и само далечните звуци на тюмбелеците и облакът прах, който се повдигна, показваха, че кърджалиите се връщаха назад по същия път, по който бяха дошли.", 
        "* * *", 
        "Поляната сред гората остана празна. Изведнъж там изскочи дребно човече, нито дете, нито възрастно. Беше гърбаво, главата му хлътнала в трупа, ръцете му несъразмерно дълги като на маймуна. С плахи, крадливи крачки то стигна сред поляната, спря се и се ослуша: кърджалиите бяха далеч. Тогава то стана по-спокойно и започна да тарашува, навеждаше се, вземаше нещо от земята, разглеждаше го и или го хвърляше назад, или го пъхаше в торбата си. На едно място погледът му се спря на нещо голямо: пушка. Един миг то стоя като вцепенено, после грабна пушката, мушна я под мишницата си и избяга в гората.", 
        "* * *", 
        "Селяните от Урум Еникьой, макар че отначало не бяха забелязали кърджалиите, усетиха ги през нощта и се разбягаха из гората. По-късно, когато дервенджиите им казаха, че кърджалиите се върнали, никой не искаше да вярва. С големи предпазвания, върнаха се най-напред само мъжете. По мегданите се показаха по-богатите чорбаджии, възседнали на катъри. При тях отиваха и се връщаха въоръжени пандури, мина и една малка чета дервенджии и харбалии, някои въоръжени с шишанета, а повечето с дълги железни шишове. Оня, който ги водеше, носеше голям калпак с увиснала лисича опашка на него, хората му се мръщеха и си придаваха юнашки вид, макар че отрано бяха решили да бягат, щом видят кърджалиите. Най-после, след като конете на пандурите каталясаха да отиват и да се връщат, недоверчивите чорбаджии повярваха, че кърджалиите наистина са си отишли, и пуснаха жените и децата да влязат в селото. Улиците се задръстиха от хора, коля и добитък.", 
        "Изведнъж откъм дола, гдето беше реката, гръмна пушка. Времето беше тихо и в стъкления въздух тоя гърмеж проеча проточено и страшно. И докато разберат кой е, какво е, втори гърмеж се чу от същото място. Жените писнаха и се повърнаха да бягат. С голяма мъка по-сърчените мъже можаха да ги умирят и върнат. „Не бойте се бе, хора! — викаха. — Няма нищо. Не са кърджалии, авджии са!“ Жените се върнаха, но никой не смееше да се прибере в къщи. Колята тъй си стояха натоварени, добитъкът плъзна по мегданите. И докато жените се трупаха по портите и приказваха, мъжете се насъбраха край село да пазят.", 
        "Надвечер към селото се зададе стадо свини. Селяните се развеселиха. Чудно им се виждаше, че свинарят им пак беше изкарал свините, както винаги, като че не беше усетил, че селото е бягало.", 
        "— Чакайте! — извика някой. — Гърбавото ще ни каже сега най-добре. То трябва да е видяло кърджалиите.", 
        "Селяните пресрещнаха свинаря и го заобиколиха. Беше същото гърбаво момче, което тая сутрин беше намерило пушката в гората. И то каза същото, което вече се знаеше: кърджалиите се върнали.", 
        "— Че защо се върнаха?", 
        "— Де да ги зная, далеч бях. Много се караха, викаха…", 
        "— А каква беше тая пушка в реката — попита някой, — кой гърмя?", 
        "Гърбавото не отговори, но очите му светнаха, изгледа гордо селяните и като дебнеше да види как ще се зачудят, извади пушката изпод абата си и я показа.", 
        "— Кой гръмнал, а? Аз гръмнах, вижте я на, моя е…", 
        "В ръцете му беше къса пушка, като че отрязана наполовина, овехтяла и ръждясала наистина, но все пак здрава, тежка пушка.", 
        "— Бре, Найдене, отде я зе?", 
        "— Дай да я видя. Продаваш ли я?", 
        "— Не си я намерил ти, откраднал си я!", 
        "Гърбавото не отговаряше, стискаше здраво пушката, готово да хапе и да драще, ако някой рече да му я вземе. Най-после, като се увери, че няма да му я вземат, и успя да я скъта пак под абата си, то се ухили и каза:", 
        "— Не съм намерил аз таз пушка. Един кърджалия убих… и зех я…", 
        "Селяните се разсмяха. И тъй като, когато са събрани много хора, настроението лесно се мени, започнаха да се шегуват. Някои поискаха да вземат пушката на Гърбавото. Жените, като разбраха, че зарад него са брали страх, започнаха да го кълнат. Хлапетии се промушваха измежду големите и го ловяха за гърбицата. Гърбавото се разсърди, стана зло. Най-голямата му грижа беше за пушката, стискаше я под мишницата си и щом се отскубна, хукна да бяга, макар че никой не го гонеше.", 
        "Селяните се смееха:", 
        "— Сакато, пък зло!", 
        "— Белязал го господ. От белязан челяк да бягаш.", 
        "— Дали тъй се е родило ма?", 
        "— Господ да го убие! Не се е родило тъй, ами паднало отвисоко, кога било малко. Оздравяло, ама му останала гърбица.", 
        "— Станке ма, то син ли е, унука ли е на Калмучката?", 
        "— Де ще я разбереш таз лъжкиня. Веднъж каже син, веднъж унука. А на други разправяла, че го намерила в бозгуна, е! — преди петнайсет години, когато пак тъй бягали от тез кърджалии, дано по кърищата да измрат, кръвниците! Намерила го и затуй го кръстили Найден — намерено.", 
        "Гърбавото стигна в къщи. Баба Яна Калмучката седеше вън на прага. Тя нито беше чула, нито беше разбрала, че селото е бягало.", 
        "— Дай ми хляб! — извика Гърбавото над главата й, както се вика на глух.", 
        "— Хляб ли? — спокойно и ниско каза старата. — Нямам хляб аз. У, да има хляб, ще ям и аз! Искай от чорбаджиите, че им пасеш стоката…", 
        "Гърбавото се намуси и влезе в къщи. Изведнъж то изскочи оттам и внезапно развеселено и ухилено, извади пушката, замери в бабата и извика:", 
        "— Сега ще те убия!", 
        "Старата изтръпна. Знаеше, че Гърбавото се шегува, но пак се боеше да мръдне или да продума, за да не го разсърди, та да гръмне.", 
        "— Ще те убия! — викаше Гърбавото и се хилеше. — Тъй стой, не мърдай!", 
        "Като наплаши старата, колкото си искаше, Гърбавото клекна настрана до стената и загриза няколко сухи кори, които беше намерило в къщи. Баба Яна стана, прозина се, протегна се, като че беше забравила лудориите на Гърбавото. Но като мина покрай него, тя изведнъж се спусна върху му, хвана го за раменете и го раздруса.", 
        "— Ще ме плашиш, а? Келеш! Сега ще те удуша!", 
        "Изведнъж тя изохка и го пусна. Гърбавото беше я ухапало. Баба Яна гледаше сгърчената си ръка, по която се виждаха следи от зъби и течеше кръв.", 
        "— Да се махнеш! — викаше тя. — Да не си ми стъпил в къщата!", 
        "И тъй като Гърбавото се кривеше и юдеше насреща й, отчаяна, тя притихна и съвсем ниско рече:", 
        "— Хайдутин! От баща си по-долу не ще паднеш…", 
        "Тия думи като че й спомниха нещо отколешно. Тя седна на същото място, гдето беше седяла, скръсти ръце и се замисли.", 
        "* * *", 
        "За втори път Индже беше прехвърлил Бакъджиците и беше минал в Ромъня. Нямаше вече с него оная многобройна орда, с която беше потеглил. Дотегна на кърджалиите да вървят след един вожд, който не ги водеше на плячка и на грабежи, не ги оставяше да правят каквото си щат, а само ги влачеше по пътищата днес по една посока, утре по друга. Изтъняха конете им от глад, ятаганите ръждясаха на поясите им. Една нощ Сиври билюкбаши избяга с цялата си дружина. След него избяга Едерханоглу, после Дели Кадир и всички други главатари. С Индже остана само Кара Колю и дружината му — тристамина на черни коне. Пред тях вървеше Индже на белия си арабски жребец.", 
        "А все тъй мъртви бяха селата и все тъй пусти бяха кърищата наоколо. Не се виждаше жива душа. Само тук-таме, в най-бедните и полуизгорени села, виждаха дрипави селяци, изсъхнали от глад, почернели от тегло, които глождеха някой корен и гледаха тъпо и равнодушно. Или чуваха жени да плачат из гробищата по баирите. Индже се гневеше на себе си, че се подгъва и усеща жалост, и все му се струваше, че там някъде, сред тая страшна гора от черни кръстове, лежи Пауна и до нея малкото сукалче, разсечено от ятагана му. Друг път той разтърсваше глава, като че искаше да прогони лоша дрямка: унесъл се беше и виждаше сам себе си как държи детето си, как го милва с кървава ръка, а Пауна го гледа бледна и усмихната.", 
        "Веднъж Индже видя жени, които копаеха. И те бяха скрили лицата си в черни чумбери и сякаш не копаеха, а ровеха земята, за да скрият в нея сълзите и мъката си. Индже поиска да им каже нещо добро и обърна коня си към тях. Но те, щом го видяха, щом видяха и гората маждраци зад него, пуснаха мотиките и избягаха. Остана само един старец под една цъфнала слива. Той се изправи, подпря се на тоягата си и зачака.", 
        "— Защо избягаха жените, старче? — троснато попита Индже.", 
        "— Знам ли… трябва да са се уплашили, жени нали са…", 
        "— А ти? Ти не се ли уплаши?", 
        "— Защо ще се плаша, ефенди, не се уплаших. Стар съм аз, от какво ще се боя. Боя се от господя и от него чакам смъртта си…", 
        "Но макар и да казваше, че не се бои, старецът потреперваше и плахо гледаше многобройните въоръжени конници, които навалиха наведнъж в долината. Някои слязоха от конете си и ги поведоха да ги поят на реката, други се разтичаха и се питаха за вода.", 
        "— Момчета! — завика старецът на турски и посочи с тоягата си. — Ей там има чешма, ей там до тополите, на баирчето. По пътеката, все по пътеката!", 
        "— Уплашиха се жените — продължи той по-спокойно, като се обръщаше към Индже. — Ти не им вържи кусур, ефенди. Завикаха: Капъсъзи са! Какви ти капъсъзи, думам им аз, не видите ли, че са избрани хора, я конете им — все черни коне, хубави и само един бял — на пашата. Тъй сме запомнили ний пашите — на бели коне.", 
        "Индже почти не го слушаше и гледаше към баира, накъдето избягаха жените.", 
        "— Там е селото ни — подзе старецът, — от Чукурово сме. Аз съм дядо Гуди, дядо Гуди от Чукурово. Ех, не сме май добре, немотия, глад. А временцето хубаво, рекохме да поизровим земята и да засеем нещо, малко лук, малко боб. Заловиха ме и мене жените, ела, думат, да ни пазиш. Какво ще ги пазя аз! Ама пък сами сме, без мъжка челяд сме. Не останаха мъже, откато ни бастисаха Кара Фиджи и Индже…", 
        "Индже погледна стареца изпод око и едва забелязано се усмихна:", 
        "— Индже ли? Ти виждал ли си Индже, старче?", 
        "— Де ще го видя, синко. Онзи, който го е видял, не е оживял.", 
        "— А аз кой съм? Познаваш ли ме?", 
        "— Де ще те познавам, ефенди. Приказваш като нас, от агите има много да приказват по нашему. Сли венският аенин, Тахир ага — зная го, — и той тъй чисто приказваше. Не те познавам.", 
        "Той замълча и замислено спря натъжените си очи на Индже.", 
        "— Не те познавам. Ама чуй какво ще ти река: млад си, хубав си. Юнак си. Де такъв господар да имаме като тебе! Ще ти слугуваме, ще ти плащаме харач. Но само ти да си! А то сега какво е…", 
        "— Какво е сега?", 
        "— Кой отде иде, коли, кой отде иде, граби и пали. А ний сме прости хора, ний сме като овце. Добре е да има кой да се грижи за нас, да ни стриже и да ни дои, ама и от вълци да ни пази!", 
        "Индже се засмя — първата му усмивка през тая пролет, — извади кесията си, сграбчи шепа жълтици и каза да оставят по една на всяка мотика.", 
        "— Нека си ги вземат жените, като се върнат — каза той, — и нека помнят Индже. А ти, старче, прощавай! Прощавай и сполай ти за думите!", 
        "Като змия изсъска гъстоплетеният камшик в ръката на Индже, белият му кон хвръкна под него. Трепнаха кърджалиите, почувствуваха, че Индже ги води, и препуснаха конете си след него. Ония, които бяха слезли, качиха се и също тъй бързо препуснаха. Земята закънтя под копитата на конете. А старецът стоеше под цъфналата слива и гледаше след тях.", 
        "* * *", 
        "Разнесе се пак славата на Индже, заговориха за него всички. И сега славата му беше много по-голяма, отколкото по-рано. Защото Индже не бастисваше села и касаби, не колеше, не убиваше. Индже сам гонеше сега кърджалиите, требеше хайдутите и обирниците по пътищата. Пръв изпита гнева му Сиври билюкбаши. Имаше го Индже за приятел и прати да му кажат да престане да граби и да си върви по живо, по здраво. Сиври билюкбаши се изсмя и прогони хората му. Тогава Индже връхлетя отгоре му като ястреб. Кърджалиите, претоварили конете си с плячка, тежки и неповратливи като костенурки, бяха избити до един. На Сиври билюкбаши туриха запалени машали под мишниците и го изгориха жив.", 
        "Навред по пътищата увиснаха по дърветата избесени хайдути, всяка сутрин пред чадъра на Индже се търкаляха глави на хайдушки главатари. И не само за хайдути и за обирници беше страшен Индже. Аени, спахии и бегове, всички ония, които имаха власт и владееха земята, поотпуснаха коляното си и не притискаха тъй много раята. Кадийте по диваните, щом си спомняха за Индже, потапяха веднъж и дваж пачите си пера в дивитите, позамисляха се и съдеха право. Крило бе Индже за всички слаби.", 
        "Минаха се две години. Очистени бяха всички гори и дъбрави, развързани бяха всички пътища. Тогава от връх Балкана, от Жеруна, Индже взе чорбаджийска дъщеря и я прати с нови стомни, сама и пеша, да иде чак на Бакъджиците и да му донесе вода от Седемте кладенци. Момичето беше младо, хубаво като капка. На шията си имаше седем реда рубета и махмудии, облечено беше в атлаз и сърма. Вървеше сама-самичка — сама сред горите, сама сред зелените ниви. И ходи, и върна се с вода от Седемте кладенци. Вървя седем деня нататък и седем деня назад. Никой не посмя да я закачи, не падна косъм от главата й, не се изгуби нито едно рубе от нанизите й. Хората я изпращаха докрай село и я оставяха сама. „Щом тъй е казал Индже, нека… и много здраве!“ Засмяно тръгна момичето, засмяно се върна.", 
        "Нямаше хайдути по пътищата, нямаше лоши хора. Тогава Индже тръгна към Бакъджиците. Безплодна и черна беше земята, когато беше тръгнал, а сега цяла Ромъня се жълтее от узрели ниви. Наспорил беше бог земята с тежък плод и хората работеха. Люлее се морето на зрелите жита, трепти въздухът, белеят се като бели птици забрадките на жетварките. И ето песен — звънка жетварска песен. Индже спира коня си. Жетварките са близо, но китка дървета ги крият от дружината. Ясно се чува песента. Индже слуша. И трепва, като чува, че пеят за него. Пеят за Индже млада войвода; как води дружина от тристамина; как гората и планината плаче за Индже, за да я отърве от хайдути; как милост има Индже за сиромаси…", 
        "Звъни песента под ясното небе, ронят се думите, като зърна от тежки класове. Индже слуша. Нещо сладко се топи в гърдите му, от очите му се проронва сълза и пада върху бялата грива на коня му. Първата му сълза, която Индже беше пролял през живота си.", 
        "* * *", 
        "Навръх на Бакъджиците, при Седемте кладенци, е лагерът на Индже. Той е много по-голям, отколкото тая пролет. Но няма Сиври билюкбаши, няма даалии и капъсъзи. Млади момци ходят по поляните, мятат камък, за да опитат силите си, или стоят пред чадърите и чистят дълги бойлии пушки. А настрана, под сянката на кръстати буки, седят белобради войводи. Тук са Никола Узуна, Добри войвода, Вълко Бинбеля, Вълчан войвода и много други. Лицата им носят белези на стари рани, косите им са бели, мъдрата им реч тече равно и тихо, както тече водата на кладенеца пред тях.", 
        "— Тепеделен Али паша царува в Янина — говори Добри войвода и пуши с дългия си чибук. — Във Видин е Пазвантоглу, а Мустафа Байрактар в Тръстеник. Всеки е завардил своя мера, реди и съди своите хора. Защо и ние да не земем нашето, кой ще ни спре, кой ще ни каже не бива?", 
        "Той замлъква за малко, вижда, че още никой не бърза да му отговори, и подема:", 
        "— Знам какво мисли Индже. И нека го кажа — добро е. Първо и първо, той гледа да се откачи от тия кучета, от Кара Феиза и от Емина. Веднъж да се раздели от тях…", 
        "— Ама как? Това ми кажи ти мене! — прекъсва го Никола Узуна и по навик, без да има нужда, хваща се за ножа си.", 
        "— Не бързай, ще ти кажа. Индже е поръчал на Кара Коля да хване двамата есерлийски султани, ония младите, двамата братя, и да се разправи с тях по Шейтан Пенчовия усул. Султанчетата са роднина на Кара Феиза и щом той чуе, че са убити, ще се усъмни в Юмер Драза. И ще се хванат за гуша двамата кърджалии като псета…", 
        "— Разбирам сега — казва Узуна, бутва назад калпака си и гърлесто се смее. — Разбирам, туй е добро, хей, добро е!", 
        "Вълчан войвода свива вежди, махва на Узуна да мълчи и пита Добря:", 
        "— А сетне?", 
        "— Сетне ще се събират тука, на Бакъджиците, юнаци отвсякъде, ще расте силата ни. А като чуем, че московеца прегазил Дунава, ще речем и ние „ела, боже, помози“, па ще започнем…", 
        "Прихващат с ръка белите си бради войводите, замислят се и гледат как бистрата кладенчова вода бяга и лъщи, като че носи някаква тайна. Вятър минава по върха на старите буки и листата им зашумяват. А Индже се разхожда пред чадъра си, ходи по самия гребен на Бакъджика, гдето вятърът развява високата трева. Небето потъмнява, блясва като елмаз голяма звезда на юг. Индже ходи и мисли. Спира се и поглежда на запад към Ромъня. Спомня си за песента на жетварките, за разплаканите от радост хора, които го посрещаха като цар. Спомня си това и лицето му прояснява. Но той поглежда на изток — към отвъдната страна на Бакъджиците — и мъка свива пак сърцето му. Там още стоят следите на неговите походи, там майките още кълнат Индже.", 
        "Той си спомня за Пауна и за детето си и си мисли: „Най-тежкият ми грях е там. Тряба да ида и на тая страна.“", 
        "Когато Индже се повърна към чадъра си, мина покрай старите буки, под които още стояха войводите. Не се виждат лицата им, светят само като светулки запалените им чибуци. И чува Индже как Никола Узуна се провиква: „Ех, имала е царе и господари нашата земя и пак ще има. Индже да е жив!“", 
        "Чу това Индже, кимна с глава, като че се съгласяваше, и пак си помисли: „Тряба, тряба да ида отвъд!“", 
        "* * *", 
        "Яхнал белия си кон, който гордо пристъпва с разпусната грива, Индже слиза с дружината си към другата страна на Бакъджиците, към морето. Голям празник е — Света троица — и на днешния ден в Урум Еникьой има сбор. Индже е весел и чиста е всяка помисъл у него, защото знае где отива. След него, наспоред един до други, яздят на хубави коне белобрадите войводи, а след тях е дружината на Индже с байрактаря Кара Колю.", 
        "Когато наближиха селото, посрещнаха ги звънки удари на камбана. Не гръмна пушка, не се чу уплашен вик, както други път хората не се разбягаха. Индже се усмихваше, лицето му светеше, никога той не е изглеждал тъй хубав и юнашки напет. Гледат го старите войводи, прекарват ръка по белите си бради и сърцата им се топят от радост и гордост.", 
        "Хората от Урум Еникьой наистина не мислеха да бягат. Някои казаха, че вълкът козината си мени, но зъбите не, и искаха да обърнат пушките си срещу Индже или да бягат. Но скочиха други, които бяха ходили по Загоре и по Ромъня, и казаха, че Индже трябва да се посрещне с иконата на света троица, с хляб и сол. Така и решиха всички, които бяха събрани в черква. И посегнаха някои и взеха черковните хоругви, попът с разтреперани ръце пое кръста и иконата и шествието, многобройно и пъстро, бавно и тържествено, в богомолна тишина, се източи из черковния двор и тръгна към оная страна, отдето идеше Индже.", 
        "До черквата бяха се спрели двама души, мъж и жена, възседнали на катъри. Жената носеше къса салтамарка с лисичи кожи и тънка зелена махрама на главата си. Тя не беше в първата си младост, но беше хубава, чертите на лицето й бяха едро и твърдо очертани, в цялата й външност имаше достоинство на царица. Мъжът беше стар хайдутин, побелял, но здрав, червен, с големи рунтави вежди и мустаци като къдели. Носеше дрехи от червено сукно с потъмняла сърма, отзаде му висяха джепкени, а коженият силях на пояса му беше натегнал от пищови.", 
        "Мъжът и жената гледаха народа, който излизаше от черква. Всички, които минаха покрай тях, им казаха, че отиват да посрещат Индже. Мъжът и жената се спогледаха и очите им овлажняха. Те слязоха от катърите, поведоха ги на ръка и тръгнаха с множеството. Мъжът чумреше рунтавите си вежди и възбудено шепнеше:", 
        "— Ще му кажа: аз съм Сяро Барутчията, не ме ли познаваш? Ето, дойдох сам. Доведох и Пауна. Когато ти колеше и убиваше, аз гръмнах в тебе, исках да те убия. Сега ти крило си за нас, наш татко си, дай да целуна ръката и краката ти. Дай, пък прави с мене как вото щеш…", 
        "А Индже вече влизаше в селото. Не искаше да бърза и гледаше да удържи крачките на коня си, който, кой знай защо, беше станал нетърпелив и буен. Изведнъж едно малко човече прекоси сокака и мина път на Индже. Беше Гърбавото. То се спря и се загледа. Изглеждаше, че се чуди на Индже, на коня му, на светналите му от сърма дрехи, на пауновото перо, което трепереше на калпака му. Индже би го отминал, ако не беше забелязал, че това гърбаво и уродливо момче държи под мишницата си къса пушка. Мисли за добро имаше в ума на Индже и не хора с пушки искаше да вижда днес. Пък и весел беше и искаше да се пошегува.", 
        "— Я слушай! — извика той на Гърбавото. — Дай пушката тука!", 
        "Гърбавото се начумери, измърмора нещо и избяга. Тоя път Индже видя отблизо очите му и тия очи събудиха у него нещо, което той не можа да разбере какво е. Но поотпусна коня и тръгна подир него.", 
        "— Дай пушката! — викаше той и се смееше.", 
        "Гърбавото влезе в един двор, Индже подир него. Спрени на улицата, войводите го чакаха и се усмихваха, защото виждаха, че се шегува. Индже обърна коня си да се върне. В същия миг Гърбавото вдигна пушката, прицели се и гръмна. Подскочи белият кон, Индже се изкриви на седлото и падна.", 
        "Спуснаха се всички, които бяха наблизо, скочиха от конете и прихванаха Индже. Други погнаха Гърбавото. Най-напред пренесоха Индже до пруста на къщата, в двора на която беше паднал. Разкопчаха го, търсеха раната, бързаха да я превържат. А вън се повдигна страшен шум. Мятаха се черни коне, лъщяха ятагани и страшни гласове, пълни с отчаяние и болка, викаха: „Убиха войводата! Убиха Индже!“", 
        "Спуснаха се конници от една и от друга страна, за да пресекат пътя на Гърбавото и да го хванат. Множеството, което се зададе откъм черквата, повърна назад и се разбяга. Писнаха жени, селото се изпълни с викове и плач.", 
        "До това време баба Яна Калмучката стоеше прилепена до стената на къщата си, гдето беше се случила, и въпреки страшната бъркотия наоколо, запазваше това спокойствие, което идеше преди всичко от възрастта и глухотата й. Но когато и тя чу да викат от всички страни: „Индже! Убиха Индже!“ — трепна и се втурна към пруста. И тя се появи там разтреперана и суха, очите й горяха и търсеха неспокойно. Войводите, които се лутаха около Индже, я помислиха за объркана от страх и я избутаха навън.", 
        "Но тя можа да види Индже. Той лежеше на пруста, опрян до стената. Беше гологлав, калпакът му с пауновото перо беше паднал до него. Нямаше болка на мургавото му лице, но дишаше тежко и с мъка, под него беше протекла локва кръв.", 
        "В двора нахлуха много хора. Водеха Гърбавото. Двама от войводите, Добри и Вълчан, бяха извили назад ръцете му и здраво го държаха.", 
        "— Тоя ли го уби! Тоя ли! — викнаха наоколо кърджалиите и размахваха ятаганите си.", 
        "— Чакайте, при Индже да го заведем. Той да каже!", 
        "И ония, които бяха при Индже, излязоха вън. Тогава баба Яна се приближи до него.", 
        "— Синко, ти ли си Индже?", 
        "— Кое е туй момче — рече Индже, — твое ли е?", 
        "— Ти ли си Индже? Ох, божичко, какво стана…", 
        "Тя говореше с мъка, долната й челюст трепереше. И като разбра, че има малко време и трябва да бърза, тя се наведе над него и зашепна:", 
        "— Туй дете е твоя син! Ах, защо го прибрах тогаз, по-добре да беше умряло…", 
        "Като че втори куршум удари Индже и той се дръпна назад. Докараха Гърбавото. Индже го погледна — грозно, гърбаво, ниско, на челото му падаше нечиста сплъстена коса. Гледаше изпод вежди като звяр, измъкнат из дупката му. Но очите му се отделяха от цялата му грозота, хубави кафяви очи. Индже се вгледа в тях и позна очите на Пауна.", 
        "— Ей го — викаха войводите, — какво да го правим? Да го одерем жив? Да го побием на кол?", 
        "Индже притвори очи като от болка и не каза нищо. Смъртта разведряше лицето му. След малко той погледна и каза:", 
        "— Много майки съм разплакал… Дойде и моя ред. Нищо да не правите на туй дете! Ни косъм да не падне от главата му. Аз искам тъй. Дайте му туй — той подаде кесията си — и пуснете го да си ходи със здраве…", 
        "На двора, сред струпаните кърджалии, се чу гласът на Сяро Барутчията:", 
        "— Умира ли? Не може да бъде! Чакайте да мина. Кажете му, че водя жена му, кажете му, че иде Пауна!", 
        "Както беше се поизправил, Индже се килна назад и падна. На двора изпищя жена. Войводите се спуснаха, изправиха Индже, викаха го, молеха му се да продума. Индже беше мъртъв.", 
        ""
    ], 
    "analysis" : [
        "Героичната тема е самостойно представена като ядро на цикъла „Старопланински легенди”. Тук обект на изображение не е съвремието, а легендарното минало: Йовков се насочва към фолклора (съпоставка с Пенчо Славейков) и се интересува от духовната същност на човека неопределяща се от национални, исторически фактори. Удобен терен за художествени изследвания са първичните типове герои, неомърсени от наслойката на цивилизацията, носители на изпепеляващи естетически страсти като любов, красота, юначност. В тези разкази въплъщение на красотата и прекрасното могат да бъдат и българина, и турчина, същото ги сродява силата на красотата и човешката природа. Цикълът обхваща драматично време от националната история - периода от края на 18 до 70-те години на 19в. - кърджалийските набези, хайдутството, Априлското въстание. Историческата проблематика е трансформирана в нравствено- психологическа. Героичното не е функция на едно патриотично понятие за героизъм (подвизите на Индже са само фон на една вътрешна човешка драма, т.е. историческото е фон на екзистенциалното. Основни конфликти са колизиите на човешкия дух в борбата за себепостигане, за намиране на единение със себе си.", 
        "      Мотивът за нравственото прераждане е ядро и на разказа „Индже”, но драмата на духовно себепостигане е разкрита като сложен психологически процес. Тук катализатор на промяната не е внезапно пламналото чувство, а мъчителното пробуждащата се съвест. Тук сблъсъкът е със себе си, в себеборбата Индже е трансформируем образ, разкрит в две фази на духовното самоусещане. Подобно на Шибил в първия период от своето битие той е живял в нравствен хаос, защото естетическите му импулси не са имали морално предназначение. Той е давал безконтролна воля на себичните си инстинкти към разрушение - така се сдобил с грях. Всъщност Индже е най-грешния от грешниците на героите - закононарушител и в цикъла. Той извършва и кръвен грях (съсича детето си) и любовен и семеен грях (отблъсква от себе си Пауна), съгрешава и към приятеля си (посяга на този, който му е спасявал живота). Кулминационно разгръщане на злото в Индже е и грехът към своя народ - той става негов мъчител. Така унищожава кръвни, родови и народностни връзки. Индже се обрича на тотална самота (състояние характерно не само за героите от цикъла, но и за цялото Йовково творчество - това са герои с изключителни нравствени качества, които никога не могат да се видят в обикновената битова реалност. Нравственото събуждане на Индже започва в момента, когато той осъзнава своята алиенация, когато чувства липсата на любима, приятеля. Чувството за самота се трансформира в чувство за вина. От начало „Индже” има съзнание - само за сторен родов грях. Това чувство е причината за неговото разколебаване. Той не може да се вживее вече в предишната роля на народен изедник. Всъщност това състояние го ситуира в началото на разказа.", 
        "      Това е прагова екзистенциална ситуация. Повратен момент в прозрението на героя за безсмисления си живот е сцената на срещата на Индже с дядо Гуди от Чукурово. Старецът му подсказва истинското предназначение, за което е призван - внушава му че за неговото юначество, красота и сила подхожда да бъде народен закрилник. Старецът подсказва на Индже как може да се обезсмърти в съзнанието на народа, но това прозрение е резултат не от външна намеса, а от вътрешно духовно раздвижване, знак че злото не е иманентна същност на героя, че той се е опозорил поради някакво вътрешно трагично недоразумение със себе си. Налице е идейна схема, утвърдена в българската литература чрез творчеството на Славейков под въздействие на толстойската моралистична концепция - у грешника се събужда съвестта, тя тласка героя към покаяние и към нравствена реабилитация, но цената на изкуплението се оказва твърде висока - смъртта. Тя не се превръща в крах, а като тържество, духовно начало у човека, защото чрез своята смърт героят постига своята духовна идентичност.", 
        "      Вторият нравствен период от битието на Индже се свързва с неговата роля на духовник закрилник, утвърдил се в народното съзнание като пример за юначност и доброта. Интересно е, че народните песни разработващи легендата за Индже акцентира върху втори период. Йовковите разкази повествованието им е организирано около успоредяването на два плана - външно събитиен фабулен и вътрешно събитийна - монолога. Интересно е, че много често психологичния и фабулната кулминация не съвпадат с психологическата кулминация - първата сълза, която Индже пролива в живота си, породена от признателната песен, която народа пее за него. Духовно себенамиране. Финалът - смъртта отново кодира сблъсъкът между идеята за изкуплението на греха чрез нравствено прераждане и идеята за злото и неговото максимално изкупление.", 
        "      Преломът в личността изисква човек да остане насаме със себе си. Пътят на човека към самия себе си е драматичен. Той трябва да се изстрада. Пътят му към себе си има няколко момента. Анатемосването на Индже означава, че той не разграничава доброто и злото. Убиването на попа говори за угризенията. Вторият възлов момент е изживяването на Индже при срещата с жените, когато е изоставен от дружината си и тръгва към жените с черни забрадки - срещата става на нивата и в това има нещо символно, завръщането на Индже към земята, към корена. И още нещо - човек има нужда от общуване. Добрата дума и доверието. Така се появява първата усмивка на лицето на Индже и това е вторият преломен момент в живота му. Промяната се усеща чрез промяната в пейзажа. Докато първата картина: „Пуст беше към кърът без стада … нивите бяха удавени от капини и бурен …” сега … „Цяла Румъния се жълтее от зелени ниви …”. Слуша Индже песента за него и се отронва първата сълза, която беше пролял в живота си. Актът на прераждането е завършен.", 
        "      Индже достига до хармонията на красотата и той разбира, че делата трябва да бъдат за другите. Но разказът не свършва дотук. Йовковият хуманизъм не е християнското всеопрощение и милосърдие. Човек има право да търси щастие, но то трябва да е чрез нещастието на другите. Тук се появява мотивът за възмездието. Йовков разбира своя герой, но не му прощава. Пауна се връща при него и всичко му прощава. Единствен Индже не прощава на себе си. Така Йовков утвърждава мотива за човешкия самосъд. „Много майки съм разплакал … дойде и моя ред”.", 
        ""
    ], 
    "name" : "Индже", 
    "__v" : NumberInt(0)
}
{ 
    "_id" : ObjectId("5c5ec1bd43b7b51ea89c922a"), 
    "paragraphs" : [
        "Славата на Сали Яшар, прочутия майстор на каруци от Али Анифе, стигаше вече твърде далеч. Такъв майстор като него никога по-рано не беше имало в Али Анифе, кой знае дали щеше да има и отпосле. За околните села и дума не можеше да става, там такъв майстор нямаше, но нямаше дори и в града, и то тъкмо в тоя град, който беше в средата на безкрайна равнина, от който излизаха пътища по всички посоки, като лучите на звезда, и където, открай време още, най-първите майстори са били майсторите на каруци. Но това понякога се случва. Сали Яшар беше се издигнал над всички по божа дарба, появил се беше случайно, както случайно се появяват по селата ония прочути знахари, които лекуват най-тежки болести и често пъти с някоя билка, с върха на нагорещено желязо или само с няколко думи връщат живота на много умиращи.", 
        "Сали Яшар наистина имаше нещо, което го оприличаваше на тия хора. Като всеки ковач, той беше здрав и силен човек, но инак беше благ, тих, вдълбочен в себе си. Той приказваше малко, но и малкото, което кажеше, беше ясно, умно, отмерено, а на ония, които го слушаха, винаги се струваше, че в очите на Сали Яшар остава още много нещо недоречено, премълчано и скрито. Като че вътре в душата на Сали Яшар имаше и друг ковач, който също работеше, също ковеше, а не се виждаше, и само искрите и отблясъците от това вътрешно огнище грееха в замислените очи на Сали Яшар. Така Сали Яшар беше прост човек, с изцапани ръце, ковеше желязото и правеше каруци, но имаше вид на мъдрец и неволно вдъхваше уважение дори и на ония, които не го познаваха и нищо не знаеха за изкуството на ръката му.", 
        "Той имаше и друг един навик, който също тъй беше добре познат на хората от неговото село: всяка вечер, малко преди да залезе слънце, в един час, който за всички други би бил твърде ранен, Сали Яшар прекратяваше отведнъж всяка работа и затваряше работилницата си. Чираци и калфи набързо измиваха изцапаните си от кюмюра лица и се разотиваха. Никакви увещания, никакви молби не можеха да накарат Сали Яшар да остане до по-късно и да довърши някоя работа, колкото и бърза да беше тя. „Ще я направим — говореше той, — и утре има време, и утре е божи ден.“ И той казваше това кротко, но твърдо — и сякаш беше вече далеч някъде, откъснат от всичко, забравил за всичко, потънал в тая странна замисленост, която пълнеше очите му, скрити под гъстите му вежди. И наметнал някоя дреха на изпотените си плещи, той тръгваше за дома си, прегърбен малко, спокоен и загледан в земята, а хората, които го срещаха, след като почтително го поздравяваха, гледаха го учудено и си мислеха, че някаква болка трябва да гложди сърцето на Сали Яшар и че ако той бърза да си отиде, не е, за да си почине, а за да остане сам със себе си и с мислите си.", 
        "А всъщност никой не усещаше сладостта на почивката тъй, както Сали Яшар. Като си отидеше вкъщи, той сядаше отвън на пейката, седеше си сам и гледаше към полето. Донасяха му кафе, пушеше цигара подир цигара, почиваше си. Умората на приятни тръпки се свличаше от снагата му и без да мисли за каквото и да е, Сали Яшар се радваше само на това, което виждаха очите му. По зелените поляни, наполовина в сянка, наполовина залени със слънце, пасяха овце, бели върволици от гъски идеха към село, между едно стадо коне и друго млади жребци се отделяха, препускаха с развени гриви един срещу друг и цвилеха. И светлините, които залезът хвърляше в небето, опияняваха сякаш ластовичките и докато хвърчаха ниско до земята, те изведнъж като стрели се въземаха нагоре. Спокойни и важни, щъркелите се прибираха по салплъците, Сали Яшар ги гледаше как нахранваха малките си, след туй се оттегляха настрана, продумваха си сякаш нещо и, като отхвърляха главите си назад, като че за да погледнат към небето и към бога, гръмко и тържествено започваха да тракат с дългите си клюнове. В същия миг, отвъд потъмнелите овошки, над които се чупеха лучите на вечерницата, проечаваше викът на ходжата и Сали Яшар ставаше да направи и той молитвата си.", 
        "Малко по-късно Сали Яшар седеше пак на пейката, изненадан от промяната, която беше се извършила: полето беше почерняло, там нищо вече не се виждаше, а зад хоризонта, сред раздиплените мъгли от прах, беше се показал месецът, голям и червен, като нагорещено желязо. Идеха часовете, когато Сали Яшар преставаше да гледа навън и обръщаше мислите си към самия себе си. И прави бяха хората от Али Анифе: имаше нещо, което мъчеше Сали Яшар, и всяка вечер по това време той си мислеше за него.", 
        "Работите му отиваха добре. Беден и прост ковач някога, сега той беше прочут майстор, при когото идеха поръчки от най-далечни краища. Работа имаше повече, отколкото му трябваше. Сали Яшар не обичаше да връща никого, пък и колкото повече работа имаше, колкото повече трябваше да бърза, толкоз по-добре работеше. Идеха му неподозирани и от него самия сили, разпалваше се, работеше със страст, с увлечение, ръката му ставаше сигурна, погледът — точен и желязото под неговия чук добиваше неочаквано такива съвършени форми, каквито той не би могъл да направи и при най-бавната и внимателна работа. А тъкмо такава работа беше по сърце на Сали Яшар и от неговите ръце излизаха каруци, които бяха същинско чудо: леки, като че сами щяха да тръгнат, напети и гиздави като невести, с шарила и бои, които грееха по тях като цъфнали цветя. Но най-чудното в тия каруци бяха звуковете, които те издаваха, когато вървяха. Като че в железните им оси беше скрита някаква музика. Как ги правеше Сали Яшар, един господ знаеше, но неговите каруци не дрънчаха, не хлопаха като другите коля, а пееха по пътищата.", 
        "Каруците пееха по пътищата и сякаш разказваха как един човек може да бъде много богат, но и много злочест. Защото за какво му беше това богатство на Сали Яшар? То дойде много късно. На баира, отдясно на царския път, където каруците, които се връщат от града, разсипват най-мелодичните си звуци, лежат в гробищата двамата му сина, два сокола. Високи грубо одялани камъни се издигат над тях, земята е обрасла с трева, като че никога не е била разравяна, и люляката, която цъфти там всяка пролет, сякаш сам бог беше я посадил отвеки. „Няма да им занеса нищо от моите жълтици — мислеше си Сали Яшар, — нито ще взема нещо за себе си, когато и аз отида при тях.“ Тъмнината скриваше очите на Сали Яшар и не можеше да се види какво има в тях, но той гледаше в земята като изтръпнал и мислеше, че по-хубаво би било да беше беден, но да бяха живи двамата юнака, които и сега му се усмихваха със сините си очи, румени, широкоплещести.", 
        "Достигнал дотук, Сали Яшар започваше да мисли, че е длъжен да направи някакво голямо благодеяние, истинско безкористно благодеяние, което да засегне повече хора, да надживее много поколения. Това, което мъдрите побелели старци, които той някога беше слушал да приказват, наричаха себап. И идеше му на ум тогава за Мурад бея от Сърнено, който беше направил прочутата Каралезка чешма. Каква чешма и на какво място! Деветнайсет каменни корита, отпред калдъръм, като двора на хан, три чучура, които бълболят и сипят студена и бистра като сълза вода. А наоколо е посърнало поле, суха и напукана земя, пек и горещина, като в пустиня. И идат стада, идат хора, вървят към чешмата и очите им горят от задуха и от жега. От едната и от другата страна на чешмата е бяло шосе и всеки, който мине по него, отива ли, или се връща, отбива се на чешмата да пие вода. И може би рядко някой ще го каже, но в душата на всекиго е благодарност към бога и хвала към онзи, който беше направил тая чешма и чието име сякаш вечно шепнеха струите на трите чучура.", 
        "Ето какво благодеяние искаше да направи и Сали Яшар. Но чешма не навсякъде можеше да се направи, нямаше къде. Идеше му на ум да направи някъде кладенец, мост на някое лошо място, хан, където замръкват пътници. Но всичко това му се виждаше или недостатъчно, или не твърде почтено. И той се биеше с мислите си, не знаеше какво да предприеме, безсилен като пред някоя мъчна задача, която не може да реши. Най-после той се досещаше, че трябва да се прибере вкъщи, и ставаше да си ходи. Месецът беше се издигнал и побледнял. Наблизо минава човек и наедно с него напреки по земята върви сянката му. Светло е, Сали Яшар вижда, че човекът носи пушка, и познава, че е Джапар, нощният пазач.", 
        "— Добър вечер, Сали уста — казва Джапар, като се спира и цигарата светва в устата му.", 
        "— Добър вечер, Джапар.", 
        "— Какво хубаво време!", 
        "— Хубаво. Затуй и аз се застоях.", 
        "— Каква месечина — шегува се Джапар, — таман бели коне да крадеш…", 
        "Джапар отминава нататък. Сали Яшар тръгва към къщи, гледа светлите петна, които трептят като жълтици в сянката на салкъмите, и мисли за това, което всяка вечер му иде наум, защото всяка вечер Джапар минава оттук и му се обажда. Джапар е беден, но добър момък; преди години той поиска дъщеря му, но тя не го рачи. Оттогава се мина много време, Джапар обичаше да говори със Сали Яшар, но старецът чувствуваше, че под това приятелство се крие друга болка и други мисли се таят под думите, които говореше Джапар. И тая вечер, като го виждаше как отминава в тъмнината и как свети цигарата му, той си мислеше, че у него все е останало нещо от миналото, че в душата му още гори рана, както гори цигарата му в мрака.", 
        "* * *", 
        "По обичая си, Сали Яшар продължаваше да седи всяка вечер вън на пейката. Но измамлив беше хладният вятър, който духаше откъм морето. Сали Яшар се простуди веднъж и легна болен. Отначало той мислеше, че е дребна работа, вярваше, че ще се поправи скоро, калфите му продължиха да работят и чуковете все се чуваха да звънят, както по-рано. Но ето че болестта на Сали Яшар се влоши, калфите не можеха да работят вече сами и чуковете изведнъж замлъкнаха. Това мълчание уплаши Сали Яшар и едвам сега той разбра, че е болен тежко и че може да умре. Той не се боеше от смъртта, защото беше мислил за всичко през живота си и беше се приготвил за нея. Но както всеки човек, той беше слаб и мислите му с неотразима сила се връщаха сега към всичко онова, което му беше най-скъпо и най-мило. И той не чакаше нищо друго, не желаеше нищо друго, освен час по-скоро да види единствената си дъщеря. Той я обичаше, както беше обичал всичките си деца, но тя беше хубава и нейният образ се сливаше с образа на първата му жена, на която тя приличаше. А това му спомняше времето, когато той беше беден, когато залъкът му беше корав, но беше млад и беше щастлив.", 
        "Нарочен човек беше отишел да стори хабер на дъщеря му и да я доведе. Сали Яшар пресмяташе точно времето, което й трябваше, за да дойде, но тя не идеше. Трябваше да дойде още вчера, а не дойде и днес, нямаше я и досега, макар че беше вече късна нощ. Сали Яшар беше благ човек и мъчно можеше да направи укор на когото и да било, но сега не можа да се удържи, сърдеше се, викаше, обвиняваше дъщеря си в неблагодарност и непризнателност. От вълнение и безпокойство на два пъти през деня му става зле и трябваше да го пръскат със студена вода, за да го свестяват. Отпаднал, изгубил сили вече да чака и да се надява, той лежеше възнак на леглото си, превързан на главата с бяла кърпа, изпод която се издуваха двете половини на разрязан лимон, турен на слепите му очи. Долу на земята, също тъй капнала от умора, беше задрямала жена му.", 
        "Повърнаха се отново топлите нощи. Прозорците бяха отворени, вън се чернееха салкъмите и между листата им течеше бялата светлина на месеца. В селото беше тихо, не лаяха дори кучетата. От време на време само преминаваше геджекуш и плачливият писък на тая птица зловещо пронизваше нощта, сякаш беше зовът на самата смърт. После пак утихваше всичко, чернееха се само клоните на салкъмите, увиснали в сребърната мрежа на месечината, и Сали Яшар, колкото и да напрягаше слуха си, не чуваше нищо друго освен някакъв смътен шум и скоро разбираше, че е от кръвта, която биеше в ушите му.", 
        "Изведнъж той трепна: вървеше някъде каруца. Подрънкваше тежко, глухо, навярно възлизаше някоя баирчинка. Но ето, тя прогърмява надолу по нанадолнището, млъква пак за малко и най-после, излязла на равното, тръгва бързо и запява! Сърцето на Сали Яшар забива, той се изправя на леглото си и се вслушва. „Това е Шакире — мисли си той, — тя е!“ И той не се съмнява, защото същото нещо говорят и тия челичени звуци, които звънят в нощта, разхвърчават се изпод колелата, летят като бели птици, провират се измежду листата на салкъмите, идат наедно с лучите на месеца, спират се на прозореца, носят блясъка на познати очи, носят позната усмивка и казват: „Иде!“", 
        "Нещо топло и сладко се повдига в гърдите на Сали Яшар, той прави усилие да стане и одърът изпращява. Старата се събужда.", 
        "— Какво има? — пита тя и гледа плахо.", 
        "— Стани. Иде Шакире.", 
        "— Шакире? Тя ли иде? Де е?", 
        "— Чуй! Каруца…", 
        "— Ех, каруца… Колко каруци додоха…", 
        "Но очите на Сали Яшар горят и повелителният знак, който той направи с ръка, я накара да замлъкне.", 
        "— Чуй! — повтаря той и сочи към прозореца.", 
        "Затрептяват листата на салкъмите, разнищят се между тях като паяжина лучите на месеца и през прозорците, като роса на топъл дъжд, нахлуват звънливите звуци на колелетата. Каруцата е вече съвсем близо, ясно личи как се насочва към техния двор и спира. Пръхтят уморени коне, прогълчават мъжки гласове, между които и гласът на Джапара, и ето стъпки вън, стъпки под самите салкъми, и гласа на Шакире. Старата тича навън. Две сълзи се отронват от очите на Сали Яшар, чертаят топли вадички по лицето му и капват на земята…", 
        "* * *", 
        "Мина се месец и повече. Отдавна Сали Яшар беше здрав и работеше в ковачницата си. Той не умря, защото, както сам казваше, смъртта не дохожда, когато я чакаме, а когато най-малко и се надяваме. Но за всичко това той повече не мислеше. Страданията и болките се забравят лесно, щом здравето се повърне.", 
        "Преди няколко дни дъщеря му беше си отишла и сега Сали Яшар, седнал, както по-рано, на пейката, мислеше най-вече за нея. Колко радост донесе тя в къщата му! Дотогаз пространната и голяма къща, която Сали Яшар беше правил със сметка, че в нея ще живеят много хора, и за да спре овреме любопитните погледи, беше я оградил с висок затрънен плет, приличаше на гробница. Навред беше тихо, напуснато, мъртво. Една само немощна и болнава стара жена се мяркаше насам-нататък като привидение и сам той — гостенин от време на време вкъщи. Но ето млада и хубава жена ходеше сега из стаите, слизаше по стълбите тичешката, минаваше под салкъмите и огряна от слънцето и затова още по-хубава, влизаше в градината и се спираше между гюловете. Чу се песен, чу се смях, къщата оживя. Не, с много неща може да надари бог някого, но няма по-голям дар от хубостта. Каквото кажеше Шакире, беше хубаво, каквото направеше, беше добро. Той сам, можеше да се каже, оздравя, защото Шакире искаше. А поискаше ли нещо тя, то се виждаше възможно и ставаше.", 
        "Като дете беше Шакире, на нея й трябваха игри, развлечения. Когато цялата къща беше пречистена и наредена, тя започна да отваря и да бърка из старите брашовски сандъци, гдето бяха скрити дрехите на майка й, на първата му жена, тежки и скъпи едновремешни премени. И всеки ден тя започна да се облича и труфи, ту с едни, ту с други дрехи, палава, луда, и докато всичко това за нея беше само шега, Сали Яшар я гледаше със свито сърце, защото пред очите му се събуждаха спомени и видения от друго време и от други дни.", 
        "Веднъж, натруфена тъй, с пъстри прежди и сноп златен тел в ръце, тя влезе при него и седна до прозореца да шие чевре. На корави, широки гънки лъщеше аленият атлаз на шалварите й, по сърмата на синия й елек, който стягаше гърдите й, горяха и се разсипваха ситни искри. И никога сякаш тя не е бивала тъй хубава, веждите й тънко изписани като пиявици, лицето, кръгло и бяло, очите й обкръжени с тънки ресници, като осил на чернокласо жито. Тя работеше своето чевре, мълчеше, но ясно беше, че си мисли нещо, защото се усмихваше сама. И ето, тя се заглежда за минута през прозореца, откъсва една жица с уста, след това се навежда пак над работата си, усмихва се повече и без да погледне Сали Яшар, казва:", 
        "— А какво стана с Джапар, какво прави?…", 
        "Сали Яшар трепна. Стори му се да вижда цигарата на Джапара да свети вечер около къщата му.", 
        "— Какво ще прави Джапар — каза той след малко. — Добре е, тук е…", 
        "Нямаше усмивка вече на хубавото лице на Шакире, къносаните й пръсти по-чевръсто работеха, тя нисичко запя нещо и такава ли беше песента, или тъй се стори на Сали Яшар, но той сякаш виждаше зелено поле, нови каруци, които вървят и пеят, отиват далеч, далеч някъде…", 
        "Много случки още си спомняше Сали Яшар, все свързани с Шакире. Той се разчувствуваше, изпадаше в умиление и неволно си спомняше за оня тежък час, когато беше болен, когато мислеше, че ще умре, и когато чу, че дрънка каруца и че иде Шакире. Оная каруца, която пееше сред месечината и която той никога не можеше да забрави! И Сали Яшар тъй силно преживява и мъката, и радостта на тоя час, че също като тогава усеща, че очите му овлажняват и се премрежват от сълзи.", 
        "Един есенен ден, един от ония дни, когато слънцето пече меко, когато небето е много синьо и във въздуха, като сребърни жици, се носят паяжини, Сали Яшар стоеше на пейката си и забеляза, че към него се приближаваше Джапар с преметната на рамо пушка. Някаква промяна имаше в него и Сали Яшар веднага я забеляза. Джапар беше избръснат, тънките му руси мустаци бяха засукани и изтънени на края, фесът му беше делийски накривен. И снажен и широкоплещест, какъвто си беше, той крачеше гордо, с нависоко разкопчани пачи. Сали Яшар не обичаше фудулите, сви вежди и когато Джапар стигна до него и поздрави, той отвърна на поздрава му, но не го погледна. „Струва ми се — мислеше си през това време Сали Яшар, — че една вечер видях цигарата на тоя хаирсъзин да свети под салкъмите при плета; видях и Шакире да се връща през двора оттам. Дали не е приказвал той скрито с дъщеря ми?“", 
        "— Какво има, Джапар? — попита след малко Сали Яшар, престорено спокоен. — Какво ново?", 
        "— Новото е туй — каза Джапар, като подпираше пушката си до стената и се канеше да седне, — новото е туй, че снощи си доде Чауш Ибриям.", 
        "— Хайде холан! — учуди се Сали Яшар — че нали казаха, че го били бастисали по пътя, че го убили?", 
        "— Тъй казваха, ама доде си човека. Аз сам го видях.", 
        "Явно беше, че Джапар се готви да разкаже цялата случка, но най-напред той си направи цигара, запали я и след туй почна да разказва бавно и с тия подробности, с които хората от селата обичат да пъстрят речта си.", 
        "— Бях отишел снощи — започна той — към Касап Османовия харман. Лаеха кучетата там, рекох да видя какво има. Нямаше нищо, седнах на камъка под бъза да си почина. Трябва да е било късно — керванджийката беше изгряла. По едно време чувам: джан, джан… върви каруца. Давам ухо, слушам — далече е, отвъд гробищата е, ама тъй хубаво се чува, пее, пее…", 
        "Джапар позамълча и замислено се загледа пред себе си.", 
        "— Да ти кажа ли, Сали уста, такъв ми е занаятът, трябва да се седи цяла нощ, а пък нощ дълга, не се минава лесно. Гледам, залисвам се, колкото време да мине. Понякога седя и слушам каруците, като се връщат. И знаеш ли, Сали уста, твойте каруци, както ти ги правиш, ги няма нийде: всяка си има свой глас, всяка си пее на свой макам. И седя аз, слушам ги и си казвам: ей тази е на Мурада, таз на Халиолу Ешреф, таз на Карани… Та да си дода на думата, снощи, като чух каруцата, слушах, слушах, па тозчас си рекох: „Туй е каруцата на Чауша, не може да бъде да е друга!“ И наистина, подир малко затупкаха боси крака, гледам, чернее се фередже, върви жена и около нея деца скимучат като прасенца, плачат. Познах я — жената на Чауша. „Татко ви си иде, мама.“ — дума им. И каруцата дрънчи, дрънчи, иде… Право да ти кажа, Сали уста — каза Джапар и въздъхна, — дожаля ми и си поплаках. Ах, голяма радост, голяма дунанма беше снощи в къщата на Чауша!", 
        "Цял изтръпнал, Сали Яшар гледаше в земята, мълчеше и мислеше. Той вече не се обади и Джапар, като постоя още малко, взе си пушката и тръгна да си ходи.", 
        "— Сали уста — каза той, — каруците, дето ги правиш, себап са. Все е хубаво, като се връщаш, да те познаят вкъщи и да излязат да те посрещнат!", 
        "Чу ли, или не тия думи, не се знаеше, но Сали Яшар не продума и си остана все тъй замислен, обгърнат с гъстия дим на цигарата си.", 
        "На другия ден Сали Яшар беше в ковачницата си и — което рядко се случваше с него, когато работеше — той три пъти подред слага чука си на наковалнята и, като скръстеше ръце и се подпреше на него, оставаше тъй дълго време замислен, докато духалото работеше. Първия път той си спомни онова, което Джапар беше му разказвал за връщането на Чауша. Втория път той си спомни как сам беше чул каруцата, когато идеше Шакире, и, както винаги в тия случаи, се просълзи. Третия път, когато Сали Яшар се подпря на чука и се замисли, той сякаш като насън видя хиляди и хиляди каруци, които се връщат, които пеят по пътищата, а от ниските къщурки, над които се носи вечерен дим и прах, излизат жени с деца на ръце, други по-големи деца тичат наоколо им и всички вървят срещу каруците, за да ги посрещнат…", 
        "Никога Сали Яшар не беше изпитвал такова вълнение и такава радост. „Аллах! — пошепна той и се улови за челото. — Аз съм бил сляп, аз съм бил глупав! Каква чешма и какви мостове искам да правя? Себап! Има ли по-голям себап от тоя, който правя? Каруци трябва да правя аз, каруци!“", 
        "— Момчета — извика той, — хайде, по-живо!", 
        "И чуковете зазвънтяха по вьорса, искри заизхвърчаха от червеното желязо и макар калфите и чираците на Сали Яшар да бяха навикнали да виждат такава трескава разпаленост у него, все пак го поглеждаха учудени и усмихнати.", 
        "Същия ден следобед Сали Яшар излезе от къщи и с широки крачки и с устремен в земята поглед, както му беше обичай, тръгна към къщурката на края на селото, гдето живееше Джапар. Той го свари със запретнати ръкави и изцапани с масло ръце да разглобява и чисти пушката си. Джапар немалко се зачуди, като видя Сали Яшара да иде у дома му, но още повече се обърка и слиса майка му, стара грохнала жена.", 
        "Пиха кафе, говориха за туй, за онуй. Най-после, когато останаха сами, Сали Яшар нерешително и с мъка, като избираше и търсеше думите си, каза:", 
        "— Джапар, много пъти съм мислил за тебе, чоджум. Трудиш се ти, имаш, не си останал на пътя… право е. Но от занаят до занаят има разлика, все по-хубаво е да си имаш и ти парче земя и да си я работиш, както всички хора. Ето, аз имам…искам да ти помогна…за мене не е мъчно. Вземи! — каза той решително, за да се отърве от затруднението си, и подаде на Джапара една кесия.", 
        "Но Джапар не посегна и не я взе. Още като заговори Сали Яшар, той само гледаше, мълчеше, но нещо се смееше в сините му очи.", 
        "— Вземи — повтори Сали Яшар. — Ще ми ги върнеш, когато можеш. Ще си купиш някое парче нива, ще работиш.", 
        "Джапар взе кесията, но не изглеждаше да е убеден, а направи това, колкото да не скърши хатъра на Сали Яшар. Преброиха парите, за да се знае, че са взети в заем.", 
        "— Хайде, че като се ожениш — каза с облекчение Сали Яшар, — ще ти направя една каруца. Само да се задомиш.", 
        "— Аз няма да се женя — мрачно каза Джапар. — А парите ще взема, щом искаш. Хм… чудно нещо… че нали щеше да правиш, Сали уста, чешма…", 
        "— Остави! — прекъсна го Сали Яшар, като стана да си ходи. — Никаква чешма няма да правя. Каруци ще правя аз, туй стига.", 
        "Сали Яшар се върна в работилницата си доволен. Защо направи това, той не искаше и не можеше да си даде ясна сметка. Но както беше навикнал през времето, когато лежа болен, да се подчинява на дъщеря си, тъй и сега му се струваше, че изпълнява нейно желание, виждаше одобрителния й поглед, усмивката й.", 
        "Сали Яшар продължи да работи своите каруци. Те пееха сега много по-хубаво, отколкото по-рано и Сали Яшар ги правеше тъй не само да задоволи мющериите си, но защото беше вече убеден, че наедно с това той върши онова голямо благодеяние, за което толкоз много беше мислил.", 
        "И когато месец-два по-късно го сполетя ново едно нещастие, то не го засегна много дълбоко. Помина се зет му и Шакире остана вдовица. Тя се върна при Сали Яшар и никой не се учуди, и никой не осъди прибързаността й, когато още наскоро след смъртта на мъжа си, тя се ожени за Джапара.", 
        "Сали Яшар работеше сега каруцата, която беше обещал на новия си зет. Всичко беше готово, дойде ред да се опитат звуковете, които щеше да издава тая каруца, песента, която щяха да пеят колелетата й. Тайната на пеещите каруци, които правеше Сали Яшар, беше в това, че отвътре, между колелото и основанието на оста, той туряше по един челичен диск и тъй като колелото оставаше малко хлабаво, тоя диск се удряше ту в него, ту в оста и издаваше звукове, които, преплетени със звуковете на другите колелета, даваха цяла мелодия. Всичко това беше много просто и ако имаше някаква тайна, тя беше в сплава, в размерите и формата на дисковете, а това знаеше вече само Сали Яшар.", 
        "Тия дискове се канеше да изпита сега Сали Яшар на каруцата, която правеше за Джапара. С чук в ръка той се спря пред тях и се замисли. Мъдрец наистина беше Сали Яшар, много нещо беше видял, много нещо беше преживял, но едно беше ясно за него: с мъки, с нещастия е пълен тоя свят, но все пак има нещо, което е хубаво, което стои над всичко друго — любовта между хората. С тая каруца щеше да се връща Джапар и Шакире щеше да го чака. Тя трябва да пее! И Сали Яшар започна да почуква по дисковете с чука, даваше ухо, внимаваше, ловеше всеки звук, проверяваше всяко съзвучие.", 
        ""
    ], 
    "analysis" : [
        "Мъдър и красив е творческият свят на Йордан Йовков. Търсенето на абсолютното добро като нравствена красота на човека превръща неговите герои в мечтатели и чудаци. За тези съзерцателни, меки и по природа добри хора винаги има едни друг свят, в който те се взират със скрит копнеж. Всеки един от Йовковите герои носи мъка в душата си. Тя е неговата тайна, за която не говори. Мисълта е в постоянен досег със спомена за онзи миг от живота, донесъл много болка. Той преобръща посоките на вътрешния размисъл. Дните се нижат един след друг, но героите на Йовков не забелязват реалния поток на времето. Те живеят със спомена за отминалия живот. В него има много болка, но и не малко обикновена човешка радост. Тази особена раздвоеност на мисловното „зрение” е характерна и за Сали Яшар от разказа „Песента на колелетата”.", 
        "      В образа на Сали Яшар има много тъга и мечтателност. Той е прочут майстор на каруци, но те са различни, особени. Сътворени са като същинско чудо: „леки, като че сами щяха да тръгнат, напети и гиздави като невести, с шарила и бои. Които грееха по тях като цъфнали цветя. Но най-чудното в тия каруци бяха звуковете...”", 
        "      Йовков въвежда темата за красотата като чудна музика на човешката душа. По свой индивидуален начин е красив героят на този разказ. Чудото на дарбата му съпътства неговия живот. Каруците, създадени от Сали Яшар, пеят по пътищата. А самият той се връща назад в миналото, към своята болка. Двама сина е загубил прочутият майстор и тъгата гори като жарава в душата му: „На баира, отдясно на царския път, където каруците, които се връщат от града, разсипват най-мелодичните си звуци, лежат в гробищата двамата му сина, два сокола.”", 
        "      Със сравнението „два сокола” Йовков опоетизира мъката на героя си. Сали Яшар чувства вина за трагичната съдба на синовете си и търси изкупление за постоянната мъка, която го прави мълчалив и затворен. Той е в плен на своята болка: „ Тъмнината скриваше очите на Сали Яшар и не можеше да се види какво има в тях, но той гледаше в земята като изтръпнал и мислеше, че по-хубаво би било да беше беден, но да бяха живи двамата юнака...”", 
        "      Тъжни са мислите на Сали Яшар, но той е успял да съхрани обичта си към хората. Затова майсторът на каруци иска да ги дари с най-светлото и доброто, което е останало в него като опазен спомен за бащината му любов към „двамата юнака”. Да направи благодеяние - себап - за останалите живи. Това ще възкреси паметта на синовете му и хората ще помнят доброто му дело. Не за себе си, а за другите е тревогата на Йовковия герой. Затова и така мъчително се взира той всяка вечер в „безкрая” на мислите си: „И той се биеше с мислите си, не знаеше какво да предприеме, безсилен като пред някоя мъчна задача, която не можеше да реши.”", 
        "      Сали Яшар търси смисъла на своя живот. Странно раздвоена е мисълта му, а това не му дава покой. Единствено в труда, в работата си той намира утеха за вечната болка, която гори в душата му. Тя е като вътрешно огнище, което поддържа винаги тлееща жаравата на тъгата. От нейната вътрешна светлина черпи сили за живот старият ковач от Али Анифе. Но Сали Яшар се разболява и жаравата на тревожните му размисли сякаш угасва. Смисълът на живота му остава неразбран, а това носи нова болка за човешката душа. Не страхът от смъртта, а несбъднатата мечта да направи себап за хората измъчва стария майстор. И в отчаянието си той търси като единствено спасение близостта на най-скъпото, останало в живота му - любимата дъщеря Шакире. За него тя е живата връзка с миналото. А там е красивата младост на живота му, там е неговата любов: „И той не чакаше нищо друго, не желаеше нищо друго, освен час по-скоро да види единствената си дъщеря. Той я обичаше, както беше обичал всичките си деца, но тя беше хубава и нейният образ се сливаше с образа на първата му жена, на която тя приличаше. А това му напомняше времето, когато той беше млад и беше щастлив.”", 
        "      Сали Яшар копнее за среща с любимата си дъщеря, която ще му върне красотата на миналото. Мислено героят се прощава с живота, но иска за последен път да се докосне до щастието. За него то е красив спомен. Сали Яшар е нетърпелив. Има усещането, че дните му са преброени. Йовков разкрива вътрешните преживявания на своя герой на фона на красив лунен пейзаж. Той е в синхрон с мечтателния унес на съзнанието, готвещо се за смъртта: „Прозорците бяха отворени, вън се чернееха саламите и между листата им течеше бялата светлина на месеца. „", 
        "      Вътрешният човешки свят сякаш е вписан в картината на нощната тиха тъга. Салкъмите се „чернеят”, а светлината на месеца е „бяла”. В цветовия контраст между „черно” и „бяло” художествено е разгърнат тревожният размисъл на Сали Яшар за отминалия живот. „Текат” спомените. Както „бялата светлина на месеца”. Приказно одухотворено е художественото пространство на мисълта. В него е „вграден” образът на любовта. Единствено тя дава сила за живот. Изпълва го, с дълбок нравствен смисъл. Мисълта за близката смърт задълбочава тъгата на Сали Яшар. Лунният пейзаж, изразяващ тихата скръб на душата, „побледнява”. С метафоричния език на цветовете Йовков говори за трепетите на сърцето. А то чака обичта и щастието, които ще донесе любимата му дъщеря Шакире: „... чернееха се само клоните на саламите, увиснали в сребърната мрежа на месечината, и Сали Яшар, колкото и да напрягаше слуха си, не чуваше нищо друго освен някакъв шум и скоро разбираше, че е от връвта, която биеше в ушите му.”", 
        "      В тишината на нощта копнежът за човешко щастие е особен вид болка. Тя расте и когато силата й на въздействие достига своята психологична кулминация, се разнася чудният глас на пееща каруца. За Сали Яшар това е гласът на дочаканото щастие. Като от някакъв друг, приказен свят се леят звуци, които приближават. Чуват се отчетливо и сърцето на стария майстор разпознава гласа на пееща каруца, направена от него. С нея идва Шакире. Идва любовта, за да му вдъхне сили за живот: „И той не се съмнява, защото същото нещо говорят и тия челичени звуци, които звънят в нощта, разхвърчават се изпод колелетата, летят като бели птици, провират се измежду листата на салкъмите, идат наедно случите на месеца, спират се на прозореца, носят блясъка на познати очи, носят позната усмивка.”", 
        "      Всичко в природата говори за оживялата радост в душата на Сали Яшар. Сърцето тръпне. Споменът за отминало щастие оживява. То идва с усмивката и погледа на Шакире. Любовта огласява със светли звуци вътрешния свят на човека. Най-големият нравствен дар за душата е обичта. Тя връща желанието за живот. А по-голямо добро от живота и неговата сила за човека няма. Това е най-красивото благодеяние за всяка надмогнала болката душа. Любовта, завърнала се при хората, е нравственият дар на природата. Тя е емоционалното изкупление за човешките страдания.", 
        "      Дълъг е пътят до красивата обител на споделената обич. Затова и копнежът по нея е толкова мъчителен за Сали Яшар. За него любовта между хората е знак за особения смисъл на доброто, на състраданието и милостта в човешкия живот. А всъщност това е част от нравствената добродетел, която всеки дължи на другия. Тя е връзката с големите и вечни истини за човека и неговото добро.", 
        "      Връщането на Шакире внася светлина, радост и смях в дома на стария майстор на каруци от Али Анифе. Къщата грее от щастие, както празнично е озарена и душата на Сали Яшар. По-голям дар от красотата на обичта няма. За Йовков тя има външен естетически израз. Той описва облеклото на своите герои, носители на нравствена красота. Внимателно следи погледа, отразил смяната на настроения и чувства.", 
        "      В разказа „Песента на колелетата” Шакире е носител на естетически красивото, зад което живее човешкото добро. Героинята е красива външно, но и вътрешно. Неслучайно нейното присъствие преобразява Сали Яшар и той открива отново сили за Живот. Шакире събужда спомена за щастливото му минало: „... започна да отваря и да бърка из старите брашовски сандъци..., да се облича... ту с едни, ту с други дрехи... Веднъж... тя влезе при него ...На корави, широки гънки лъщеше аленият атлаз на шалварите й, по сърмата на синия й елек... горяха и се разсипваха ситни искри.”", 
        "      Пъстроцветието на багрите грее като нечакано щастие, дошло от миналото. Възкресен е споменът за преживяна красива любов. Сали Яшар се любува на своята младост, взирайки се в красотата на своята дъщеря. За него тя въплъщава любовта. Символиката на цветовете: „аленият атлаз”, „сърмата на синия елек”, говори за пламъка на живота, който започва да гори във „вътрешното огнище” на мисълта. Споменът „разсипва”„ситни искри”. Връща към живота Сали Яшар. И той остава загледан в своето минало, което навява топла тъга. Болката е пречистена. Отминало е голямото страдание. Остава само мъката по нещо невъзвратимо загубено.", 
        "      Много нравствена красота има в богато надарения от природата майстор на каруци. Едва след срещата си с Шакире той осъзнава, че направените от него каруци, които пеят по пътищата на безкрайната равнина, даряват хората с любов. Те пътуват с тях към своето щастие. Връщат се при най-близките си, както Шакире се завръща в родния бащин дом. В „песента на колелетата” на своите „гиздави като невести” каруци Сали Яшар дочува песента на човешката любов - най-големия дар за сърцето и най-скъпия спомен за душата.", 
        "Вглежда се Йовковият герой в себе си, търси пътя към човешкото добро. В разказа на Джапар за голямата „дунанма”, за голямата радост, която е донесла в къщата на Чауша неговата пееща каруца, Сали Яшар открива ново доказателство за своите тревожни прозрения. Все още има съмнения в душата му. Той се колебае, но си спомня думите на Джапар, които остават дълбоко в съзнанието му: „И знаеш ли, Сали уста, твоите каруци, както ти ги правиш, ги няма нийде: всяка си има свой глас, всяка си пее на свой макам - снощи, като чух каруцата, слушах, слушах, па тозчас си рекох: „ Туй е каруцата на Чауша...” А с тази каруца се завръща щастието, което Йовков озвучава със звука от човешката радостна суетня: „затупкаха боси крака”, „деца скимучат - плачат”. Идва си Чауша и каруцата известява радостната вест.", 
        "      Авторът внимателно проследява тревожния размисъл на Сали Яшар, оказал се пророчески. Въведен е приказен художествен елемент. Три пъти се замисля героят: „Първият път той си спомни онова, което Джапар беше му разказал за връщането на Чауша. Втория път той си спомни как сам беше чул каруцата, когато идеше Шакире... Третия път ... той сякаш като насън видя хиляди и хиляди каруци, които се връщат, които пеят по пътищата...”", 
        "      Сали Яшар прозира истината за своя живот. Открива смисъла му: „Себап! Има ли по-голям себап от тоя, който правя? Каруци трябва да правя аз, каруци!” До чудото на своя живот се докосва Сали Яшар. Той намира своя път към хората. Дарбата, дадена му от Бога, е красива радост за душата му, но и безкрайно добро, което принадлежи на другите. Щастлив е Сали Яшар, че с „песента на колелетата” на своите пеещи каруци ще остави най-красивия спомен за себе си в душите на хората. Това е неговото благодеяние - неговото човешко добро.", 
        "      В разказа „Песента на колелетата” Йордан Йовков разкрива чудния свят на нравствената красота, към която се стремят неговите герои, а тя е винаги в тях.", 
        ""
    ], 
    "name" : "Песента На Колелата", 
    "__v" : NumberInt(0)
}
{ 
    "_id" : ObjectId("5c5ec5c37f59352844896f6f"), 
    "paragraphs" : [
        "I", 
        "Градът бързо се подновяваше и растеше. Но все пак оставаха много улици, където още можеше да се видят тихи, едновремешни къщурки, скрити в гъстия листак на асми и овошки, обградени с високи като на крепост дувари, с тежки монументални порти, върху чиито посивели дъски не една влюбена двойка беше издълбала инициалите си.", 
        "Имаше също тъй и хора, толкоз много познати, толкоз неизменни и някак старинни, че без тях и без вехтите полусрутени къщи градът отдавна би бил съвсем друг. И ако лозята и градините на Газибоба, бараките на панаира, могилите и полето даваха багрите и характерните линии на пейзажа отвън — тоя външен изглед на града, който завинаги оставаше в паметта на родените в него, — тия хора пък даваха особения лик на живота му. Те бяха нещо трайно и необходимо, еднакво трогателно и свидно. Спомените на цели поколения се преплитаха с имената им и никой не можеше да си спомни за младите, без да си спомни и за тях. И наистина, в часове на носталгическа мъка за какво можеха да си говорят двама души от тоя град, когато случаят ги събереше някъде далеч? — За цъфналите вишни и зелените поляни около кьошковете в Газибоба, за веселия и шумен празник на панаира, за разходките по шосето, за много други неща още. Но веднага, със светнали от вълнение очи, те ще се запитат: „А помниш ли дядо Слави? А Рачо Самсара? А Люцкана, Люцкана?“ И тия две-три имена изведнъж и с поразителна яснота ще възкресят пред тях всичката прелест на доброто старо време.", 
        "Тия общи любимци, живи паметници на миналото, не бяха малко. Напротив, това беше пъстра и многобройна галерия. На първо място можеше да се тури дядо Слави. Той беше умопобъркан човек, но не буйствуваше и не пакостеше никому. Лудостта му, кротка и безвредна, се проявяваше в някакво надменно величие и грандомания. Ходеше си той в старовремските си и неизменни дрехи — бозави потури и аба, — но спретнат, чист, с важна и горда походка и гърди, окичени с разноцветни тенекийки, железа и дрънкулки, които според него изобразяваха ордени и медали. Усмивка не знаеше това строго и навъсено лице, челото му никога не се разведряше от гъстите бръчки на мисъл и грижа. В някой горещ летен ден дядо Слави влизаше в кафенето на Ачика. Той не поглежда никого, никого не поздравява, сяда настрана и без да проговори, с един само къс и величествен знак си поръчва кафе. След това снема шапката си, отпуща глава на гърдите си, заглежда се прехласнато в пода и тъй силно изпъшква, че обръща вниманието на всички.", 
        "— Какво има бе, дядо Славе? — питат го.", 
        "— Какво ли? Какво ли? Огън гори на главата ми бе, хора! Кое време е, а? — Жетва. Сто и двайсет хиляди жетвари съм турил на чифлика си. Сто и двайсет хиляди! Искат хляб, искат вода, искат пари. Огън гори на главата ми, ви казвам, огън!", 
        "Той е зает много, няма време за губене, изпива кафето си шумно и на големи глътки, става и си излиза сред внушителния звън на безбройните си медали.", 
        "— Пст! Мяу! — вика подире му някое хлапе.", 
        "Само тоя омразен звук не можеше да търпи инак кроткият дядо Слави. И веднага той забравяше и грижите си за чифлика, и гордото си достойнство на цар, кипваше от яд и немилостиво подгонваше босоногия дявол. Но тоя не е вече сам, а цяла тълпа, всички до един зли, досадни и нахално безстрашни, защото заплашеше ли ги някоя сериозна опасност, възлагаха всичките си надежди на босите си нозе и се губеха като дим. За да се появят, разбира се, от друг ъгъл на улицата. Войната се разпалваше, местеше позициите си и отминаваше към крайните квартали. „Пст! Мяу!“ — се чуваше от едната страна, гневни закани от другата, а хвърлените камъни описваха големи дъги, които се пресрещаха и кръстосваха във въздуха. Това траеше с часове. Сто и двайсетте хиляди жетвари оставаха и без обяд, и без вечеря, но те можеха да потраят, защото бяха толкоз действителни, колкото и ордените, които кичеха гърдите на дядо Слави.", 
        "Друг не по-малко известен човек в града беше Рачо Самсарът. Но ако дядо Слави беше луд, Рачо беше напълно нормален човек. Нещо повече дори: тоя млад човек притежаваше редки способности и голяма интелигентност. Но кой знае, книгите ли, голямата му бедност ли беше причината, или пък самата му орисия беше такава, но той беше съвсем негоден за каквато и да било работа. Някакъв откършлек от безгрижната и весела бохема на големите градове, случайно отвеян и попаднал тука. Окъсан, черен и чорлав като циганин, с открито и смело лице, на което светеха две малки и живи очи, широкоплещест и як, той знаеше много, много беше чел, говореше вдъхновено и от неговата цветиста и образна реч, като искри под огниво, се сипеха сарказми, остроумия и парадокси. Тоя човек притежаваше най-чувствителната съвест, при това — и големия кураж да нарича всяко нещо направо с името му. Всеки знаеше безбройните грехове, които тежаха върху съвестта на богатите градски първенци, знаеше ги, но предпочиташе да си мълчи и почтително им сваляше шапка. Рачо Самсарът не правеше това. Всеки път, когато му се удадеше случай, той им говореше такива речи, че макар и всичко да минаваше като шега, очите неволно се навеждаха и върху охранените и самодоволни лица минаваше гузната сянка на смущение и срам.", 
        "Не го преследваха и не го мразеха за това. Напротив, отвръщаха му с нескривана симпатия и уважение, с едно страхопочитание дори. И като бяха уверени, че той може да работи, но няма средства, събираха помежду си пари, отваряха му кога някоя книжарничка, кога — друго някое търговско предприятие, или пък му намираха чиновническо място. Рачо влизаше между хората и се очовечаваше малко. Но това траеше късо време. Още неизносил новите си дрехи, той напущаше работата си и заживяваше пак по старому, безгрижен и свободен като птица, пълнеше кафенетата с гръмовитото си красноречие и върху лицата на довчерашните си благодетели хвърляше думи, които шибаха като камшик. Не всякога това минаваше благополучно. Но Рачо беше смел, приемаше сражения и при най-голямо несъответствие на силите и успяваше да излиза с чест из тях, само че драскотините и раните по лицето му ставаха повече и дрехите му се окъсваха дотолкоз, че приличаха на старо някое знаме.", 
        "За по-късо или по-дълго време, благодетелите му се отказваха от него и търпяха лудориите му, като на зло и непоправимо дете. А това беше истински терор, който Рачо упражняваше навсякъде. Даваха, например, представление. Пиесата е вече към втория или третия си акт и тъкмо на най-патетичните места, когато градските учители и учителки напрягаха всичките си сили и мислеха, че достигат вече Коклена и Сара Бернар, изведнъж вратата на салона се отваряше с оглушителен трясък, влизаше някой и с висок глас почваше да прави бележки върху играта на актьорите или между техните реплики вмъкваше и свои. Това беше Рачо, който пристигаше в театъра последен и пиян. Не се опитваха да го пъдят, защото скандалът щеше да стане по-голям. Оставяха го и представлението продължаваше по тоя нов и странен начин: едни действуващи лица на сцената и друго в партера — Рачо, който влизаше тъй в ролята на хора в старогръцките трагедии.", 
        "Прочут човек в града беше и Кръстан касапинът, макар неговата слава да беше от по-съмнително естество. Това беше снажен здравеняк с изпъкнали очи и хайдушки мустаци, при това надарен с такава необикновена сила, че сам, без да му помага някой, без да си служи с каквито ида било инструменти, въжа, върлини и други, хващаше бивола за рогата, заваляше го, извиваше шията му и го заколваше като яре. Един или два пъти най-малко в седмицата Кръстан се напиваше и устройваше живописни зрелища из улиците. Може да се помисли, че тоя силен човек, настървен от кървавото си и жестоко занятие, ще върши страшни изстъпления, когато е пиян. Нищо подобно. Кръстан дигаше наистина много шум, ходеше от кръчма на кръчма, предвождан от цигулари, върху челата на които лепеше сребърни левове, провикваше се, носеше застрашително палтото си, наметнато само върху едното рамо, но всичките му буйства се свършваха с много изпотрошени шишета и чаши, или пък някой стол или някоя маса, които той, за да покаже силата си, обичаше да издига със зъби. И ако имаше някой, който редовно да си теглеше от тия оргии на касапина, това беше жена му. Като се върнеше в къщи, имаше или нямаше причини, той я набиваше хубаво, най-вече защото била бездетна, изпъждаше я навън и сам се затваряше и заспиваше кралимарковски сън от цяло денонощие. В това време Кръстаница, изподраскана, чорлава и разплакана, отиваше да се оплаква ту в общината, ту у майкини си, или пък се тръшкаше из бурена в градината, скубеше косата си и виеше като вълчица.", 
        "Не едно, не две имена можеха да се изредят на хората от рода на дядо Слави, Рачо Самсара и Кръстан касапина, но докато и те, и подобните им, въпреки всичката им забавност, будеха съжаление, осъждане или неодобрение, имаше един човек между тях, едничкото име на когото можеше да докара усмивка и на най-начумереното лице, да развесели и да смекчи и най-мрачната душа. Тоя човек беше Люцкан, единственият продавач на цветя в града.", 
        "II", 
        "Нещо много оригинално, полусмешно и полусериозно имаше и в характера, и в самата фигура на Люцкана, тъй добре позната на мало и на голямо. Тоя кротък и простодушен човек можеше да има само едно настроение: някаква възторжена мечтателност, някакво тихо и самодоволно блаженство, за което сякаш нямаше никакви видими причини. Тая безгрижна и безобидна душа на птичка божия, която нито жене, нито сее, а се задоволява само с хубавото слънце и въздуха, който диша — беше определила и самата му професия. Но Люцкан продаваше цветя само през пролетта и лятото. В града нямаше никъде топъл цветарник и през зимата не без скръб и без мъка той трябваше да сменя занятието си с друго, не тъй почтено и красиво: продаваше семки, фъстъци и лешници. Малко усърдие влагаше той в тая работа и всеки път свършваше със загуба, защото, човек с меко и нежно сърце, не можеше да устоява на молбите на младите момичета, даваше им повече, отколкото трябваше, и тъй се разоряваше. Но материалните щети не бяха в състояние да смутят тишината и блаженството на душата му, защото Люцкан беше и поет. Всички знаеха неговото знаменито стихотворение „Люцкан гори в червени пламъци“ — поема. Собствено, знаеха само отделни някои строфи, защото издаването на цялото произведение Люцкан отлагаше, докато получеше подкрепата, която, според него, му била обещана от едно много високо място.", 
        "Възторжената и светла душа на Люцкана беше създадена за свърталище на любовта. И наистина, като всеки поет, той беше безумно влюбен, и то в най-хубавото момиче в града — Цветана. Тя беше дъщеря на един от най-първите чифликчии в околността. По една отколешна традиция, която заможните семейства още пазеха, Цветана се учеше в Роберт колеж в Цариград, но всяка ваканция прекарваше тука. Тя беше хубаво момиче, мургава, с черни и замислени очи на сърна, с една доста едра луничка на едната си буза. В града може би имаше по-хубави момичета от нея. Но туй, което липсваше на тях, а всички виждаха у Цветана, беше тая непринудена грация, това тънко благородство и достойнство, което идеше от цялото й същество. Тя не дружеше почти с никого, намираха я надменна и горда, говореха зле за нея. Но приятел или враг, млад или възрастен, човек не можеше да не се загледа в това момиче, което само като че не виждаше никого, пристъпваше бавно, съсредоточено в себе си, чуждо на всичко околно — гордата и недостъпна самотност на царкиня, доведена от далечна земя.", 
        "Люцкан не криеше чувствата си към нея и лекомислен и бъбрица, какъвто си беше, говореше за любовта си навсякъде и на всички. Разбира се, хората се шегуваха и смееха. И всъщност, любовта на Люцкана беше само опакито на друга, истинска и сериозна любов. Защото не беше тайна за никого, че в Цветана е увлечен младият градски инженер, но кой знае защо не успяваше поне толкоз, колкото и сам той, и другите очакваха. Запазен е и досега един особен документ от тая тъй известна история. Инженерът работеше по това време общия регулационен план на града. И когато всичко беше вече готово и трябваше да се поставят наименованията на улиците, той направи едно своеволно изменение на официалния проект: улицата, в която живееше Цветана, той я кръсти на нейно име. Много по-късно от времето, към което се отнася тоя разказ и когато романът на инженера беше добил вече съвсем други край, трябваше да се изпълня изработеният от него план. Престъплението беше открито, но самата история тъй много беше занимавала някога целия град, щото всички уважиха чувствата на инженера и не зачеркнаха новото име на улицата. И досега тя носи това странно за чужденците име: „Цветана“.", 
        "Инженерът беше най-добрият приятел и покровител на Люцкана. Той му даваше и малкия капитал, необходим за търговията му, подаряваше му и всякакви дрехи от гардероба си, бомбета и рединготи, малко поизносенички наистина, но прилягаха доста добре върху слабата и нежна фигура на Люцкана. Тъкмо това облекло беше и една от причините на неговата голяма популярност. От друга страна, макар и да прекарваше времето си в сухи математически изчисления и чертежи, младият инженер не беше чужд на литературата и изкуството. Вярно е, че кой знай защо най-великият поет за него от всички времена беше Леопарди и към неговата мрачна и меланхолична поезия той показваше голяма слабост. Неговото име беше на устните му, негови стихове цитираше. Но сам пък беше извънредно жизнерадостен момък, духовит и весел, при това — и същински хубавец. Разбира се, неговото влияние върху Люцкана се простираше и в тая област. Говореха дори, че инженерът не е съвсем чужд в създаването на прочутата поема за червените пламъци. Но в друг един случай неговото влияние и дружба с Люцкана бяха дали по-положителни и по-полезни резултати. Той го запозна със сложната и тънка наука за цветята, с емблематичното значение на багрите им, и особения алегоричен говор, който се изказва, чуто или нечуто — все едно, — когато се подаде някому едно каквото и да било цвете. Това беше приятна и сантиментална игра, създадена от въображението на старото романтично време, доведена до най-голямото си съвършенство през тия дни, когато благородните и храбри рицари, напуснали за кратко време походите и битките, заменили тежките доспехи с копринени дрехи и щраусови пера, бляскаво и галантно са флиртували из широките зали на замъците. Готовите рецепти на тая наука за сърцето инженерът беше намерил или в някой отдавна забравен роман, или в покритите с прах томове на някоя енциклопедия. Но тъкмо тая наука трябваше на Люцкана. И благодарение на възторжената и природна любов, която имаше към професията си и към цветята, той тъй добре усвои и изучи уроците на инженера, тъй майсторски ги прилагаше и доразвиваше и от себе си вече, че не само засили търговията си, но тъкмо сега спечели най-голямата си слава.", 
        "Не само Люцкан, но който и да бил друг от града мъчно можеше да разбере лукавия и таен план, който инженерът беше вложил тука. Простодушният, наивен и глуповат цветар можеше да говори всичко, без някой да обръща внимание на думите му, защото всички бяха свикнали да се забавляват и шегуват с него. Но ето, изведнъж той започна да говори, поне когато продаваше цветята си, умно, интересно и приятно. Имаше и смисъл в думите му, и някаква елегантна и поетична алегория, която тъй допадаше на сърце. Люцкан беше почнал да прилага науката си за езика на цветята. Успехът беше голям. Дори Цветана, която по-рано и недоизслушваше бръщолевенията на смахнатия поет, започна да се замисля върху думите му. Но нейното учудване не беше за дълго. Скоро, много скоро тя разбра, че други влагаше тия смели и страстни изповеди в устата на простодушния продавач. Всичко това беше все пак тъй невинно, че тя не искаше и не можеше да се сърди нито на единия, нито на другия. Имаше дори и нещо твърде забавно: тия тъй далечни един на други хора, също като в Сирано де Бержерак, съединяваха се и се сливаха в едно лице, в един човек, който трябваше да бъде мистериозният герой на романа.", 
        "Всяка вечер, когато слънцето се наклоняваше на запад и сянката на тополите се простреше напреки през улицата, Цветана сядаше на прозореца и четеше. И ето, откъм близкия ъгъл се задаваше Люцкан. Той е гологлав тоя път, оставил е бомбето си, защото е топло, защото косата му е тъй гладко причесана, че лъщи и свети, като гарваново крило. Възмургавото му лице сияе от блаженство, клепачите му, които природно са полуотпуснати, придават на погледа му нещо мечтателно и унесено. Той е щастлив, както всякога, таблата му е пълна с цветя и пресните, току-що откъснати лалета, зюмбюли и карамфили по-ярко блещят сред черния цвят на редингота му. Всяка вечер, продадеше ли нещо другаде, или не, той трябваше да мине без друго оттука.", 
        "Цветана го съглежда и се усмихва. Над белите й като сняг зъби трепти черната й луничка. Какво щеше да каже сега Люцкан или по-право — какво щеше да каже другият през неговите уста? Люцкан се спира под прозореца, поздравява, взема цяла китка розови зюмбюли и с една галантност, в която се съглежда не умение, а продължителна дресировка, кланя се и я поднася на Цветана.", 
        "— Зюмбюли — напевно говори той. — Радост от сърце!", 
        "Това е само емблематичното значение и веднага той прибавя най-важното — говора на цветето:", 
        "— Щастлив съм и любовта ми дава надежда!", 
        "Разбира се, Люцкан е далеч от мисълта да придава на тия думи нещо повече от общия смисъл, който те имат в неговия речник за символичното значение на цветята. Но Цветана разбира добре всичко. Защото едвам вчера той беше й поднесъл друга китка с думите:", 
        "— Полски маргаритки. Сърдечна простота. Моята любов е чиста!", 
        "Цветана и сега се смее, поема с бялата си ръка розовите зюмбюли и ги поднася към лицето си, тъмните й очи изпущат лучи, устните й се аленеят. Тя е тъй хубава с черната луничка на бузата си! Люцкан се вглежда в нея и поглъща всичко с погледа си и не толкоз за себе си: всяка подробност за настроението й, за изгледа й, за тоалета й, за думите, които ще каже — всичко той ще трябва да запомни добре. Защото инженерът беше вече на разходка по шосето, той щеше да го намери там и, както всякога, надълго щяха да приказват.", 
        "Така биваше всеки делничен ден. В града кипеше трескава работа. Улиците бяха задръстени от кола, всички магазини бяха отворени, около изложената навън стока се трупаха многобройни групи селяни. По сички посоки тичаха и се разминаваха хора, тъй унесени в грижите си, че не сварваха дори да се поздравят, нямаха време да се спират и само отдалеч и високо разменяха по някоя дума. И сред кипежа и глъчката на тая навалица, сред която звънтяха пари, правеха се шумни пазарлъци, прехвърляха се стоки от една ръка в друга — нещо странно беше нечаканото появяване на Люцкана. Той върви бавно и тържествено по средата на улицата, таблата му е пълна с цветя, усмихнат е и доволен. Никой не мислеше да купува. Люцкан никого и не канеше. Като че неговата работа беше не да продава, а само да разнася тия цветя — вдъхновена някаква лития на хубавия слънчев ден, на младостта и на любовта.", 
        "III", 
        "Съвсем друго биваше в празничен ден. Настъпваше тази особена промяна, която може да се види само в провинциалния град. Преобразяваше се всичко, и хората, и градът. Ковачи и железари, които, почернели и зацапани със сажди, до вчера бяха въртели тежките чукове; арабаджии и столари, които по бели дрехи сновяха като призраци из прашните работилници, изпълнени с оглушителния шум на триони и стругове; обущари, шивачи и сарачи, които не подигаха очи от иглата; матрапази и джамбази, които тичаха като луди по стъгдите и мегданите; всички тия хора, погълнати до вчера от грижи и тежък труд, се появяваха сега, облечени в нови дрехи, спокойни и доволни, с един особен пламък в очите и с радостна усмивка на лицата си. Градът — и той изглеждаше съвсем друг: по каменните калдъръми не гърмяха селските коля, стоката беше прибрана, улиците бяха пусти и безбройните магазини и работилници, със спуснати ролетки и затворени врата, мълчаха важно и строго, подобно на стопаните си, които се пристягаха в новите си палта и закопчаваха всичките си копчета. Празникът личеше във всичко. И слънцето по-ярко светеше, и небето по-хубаво се синееше, и в гръмките удари на камбаните звучеше сякаш някаква голяма и чиста радост, която пълнеше целия свят.", 
        "Обичаят искаше не само да се извадят новите дрехи от скриновете, но и да се похапне добре, продължително и весело, с хубаво вино и драги гости. Затова през цяла сутрин и до късно подиробед из града рядко се виждаха хора. Но щом слънцето се наклонеше към залез, всички едновременно, като че по даден знак, излизаха навън.", 
        "Разходките ставаха по шосето, извън града. Всички излизаха тъй, както са били в къщи, с целите си семейства и с гостите си. Безкрайна върволица от по-малки и по-големи групи бавно и тежко пристъпваха една след друга. Богатите търговци и чифликчии, и едните, и другите свикнали на делничната охолност, сякаш се задушаваха сега в коравите си яки и новите си дрехи, стесняваха се и съвсем нескопосно пристъпваха по калдъръма. Нещо по-величествено и по-самоуверено имаше в държането и походката на техните съпруги. Тия горди дами бяха претоварени с накити и скъпи материи, в шапките, перата и костюмите им можеше да се проследи модата през всички епохи. Но това не смущаваше никоя от тях и тъй като всяко домашно огледало, като стар и послушен слуга, успяваше да скрие много нещо от истината, смешното и неугледното се виждаше само у другите. Всяка дама беше спокойна за себе си и от височината на своето превъзходство хвърляше насмешливи и презрителни погледи наляво-надясно. Смирени и кротки, като пилци около сърдити квачки, вървяха младите и крехки девойки. Имаше ли някой недостатък в тоалета им — това никой не можеше да каже, защото младостта и разцъфналата хубост изкупваха всичко друго.", 
        "Но първенството в блясъка и разкоша, в галантната любезност и слободия се падаше на златната младеж. Еснафски калфи, млади търговци, писари, големи и малки чиновници — всички тия млади хора се редяха на големи тумби, весели, жизнерадостни и пъргави, като млади коне, които се готвят за надпрепускване. Какъв цвят, каква чудновата и смела кройка не можеше да се не види в тия разнообразни накити и облекла: жълти пантофи и големи кичури от връзки, подгънати нагоре крачоли, за да открият копринените чорапи, златни ланцове, които се разделят към двата джеба на жилетката, която в повечето случаи е фантазе, а панталоните — пепита. И никой фехтовач не би могъл да върти тъй рапирата си, както тия млади хора умееха да въртят бастончетата си. Празникът — това беше най-доходният ден за Люцкана. Отрано още той е на мястото си. Преди още да се почнат разходките по самото шосе, всички непременно минаваха по големия мост на края на града, наречен от местните поети „Мостът на въздишките“. Люцкан е тука с препълнена табла цветя. Младите хора не почваха разходките си по шосето, преди да се спрат при него и да си купят по някое цвете. Какво ще бъде то — с какво емблематично значение и с какъв говор, — от това зависеше много нещо. А всички тия затруднения можеше да разреши само Люцкан. И когато най-после те намираха подходно цвете и го затъкваха в петелката на палтото си — това вече беше един условен знак, една открита декларация, един смел лозунг, с който решително прекрачваха моста. Целият град почти е вече тука. Слънцето се докосва до върховете на овошките в лозята и скоро ще залезе, поляните възхитително се зеленеят. Назад и напред по шосето се движат безбройни групи, месят се тъмни и светли облекла и като големи бели, сини и червени цветя блещят отворените дамски чадъри. Последна по шосето се появява и Цветана. Нищо повече няма в тоалета й от това, което тя си носи всеки ден, но все пак присъствието й веднага поличава. Тя върви сама насреща безбройното множество, което вече се връща, и макар хиляди очи да се взират в нея, тя като че не вижда никого. Някои я поздравяват, тогаз поздравява и тя, лицето й изведнъж просиява и усмивката й добива неизразима прелест от черната луничка на бузата й. Разбира се, подире и жените почват своите одумки за голямата й гордост и недостъпност, но младите хора, всеки един от които носи, като малко знаме, някое цвете на бутониерката си, забравят поне сега емблематичното му значение, забравят и разпуснатата си смелост. Те се заглеждат продължително в това хубаво момиче, нечистият огън в очите им загасва, а в душите им ляга непонятна скръб по нещо непостижимо и далечно. — И защо пък не се вземат? — говорят някои, като гледат как инженерът с дълбок поклон и високо подигната шапка поздравява Цветана. — Защо не се вземат? Такава са си лика-прилика! Поклонникът на Леопарди е също сам, изконтен, с пардесю върху едната си ръка, с бастон в другата. Той изглежда замислен и печален, но това не ще да е съвсем искрено, защото всъщност той се радва на добро настроение и отлично здраве.", 
        "Нова вълна от любопитство раздвижва множеството, разменят се пак знаменателни усмивки и погледи, когато след малко всички започват да срещат инженера, поел обратна посока по шосето. И уж случайно, на двайсет крачки след него върви Люцкан, който съвсем не умее да се преструва, личи ясно, че се приготвя за нещо, и тържествено някак, също като дискос, носи тавата с цветята си. Мнозина не могат да се въздържат и се обръщат. Инженерът среща Цветана и за втори път любезно я поздравява. Нищо повече от това, но малко по-назад става нещо друго: с извънредно дълбок поклон, цял усмихнат и гологлав, Люцкан спира госпожицата и рови из цветята. Всички добре виждат, че той й подава някакво цвете, казва й нещо толкоз весело, че Цветана дълго време се усмихва след това.", 
        "— Люцкане, Люцкане! — почват закачките си ония, които са наблизо. — Има нещо, Люцкане!", 
        "— Наша работа си е то! — отговаря Люцкан и крадешком изпод око търси приятеля си, който е отминал напред, чука с бастона си и гледа в земята.", 
        "Слънцето отдавна е заседнало и върху запаления запад, като назъбена черна стена, се тъмнеят овошките в лозята. Над полето припада здрач, стадата, които вече се завръщат, се крият в потъмнелите поляни. Чува се само мелодичната песен на звънците. Мравунякът от хора опразва шосето, прибира се в града и ония, които са позакъснели, трябва да правят път на чердата добитък, която нечакано се появява сред облаци от прах. Файтони пристигат един след друг и, верни на професионалната си суетност, лудо препускат и без това изморените коне, отрупани с тежки плетеници от звънци. Тъкмо в това време някои любопитни могат да се позапрат и да наблюдават вечерната служба на Ставри фенерджията: с удивителна сръчност, за няколко секунди само, той опира стълбата си на дирека, покачва се на две три стъпала, запаля лампата, туря изчистеното и приготвено от по-рано шише, нагласява пламъка и като хвърля стълбата си на рамо, тича вече към друг фенер. И както един след други блясваха тук-таме из улиците тия бледи пламъци, също тъй се появяваха една след друга и звездите на небето. Мръкваше се.", 
        "IV", 
        "Но шосето не оставаше празно. Дълго време там още продължаваха разходките си младите хора. Изгрява месецът. С шапки в ръце, открили лицата си на топлия вечерник, с бухнала над челата коса, с пламнали очи, в които се чупеха червените лъчи на луната, младите хора слизат по шосето и с пълен глас пеят любовни руски романси. След срещите и разменените погледи през деня, след символичния говор на цветята, забучени на гърдите им, тая сърцераздирателна музика беше последното и отчаяно средство на техния празничен флирт.", 
        "Почтените и възрастни хора, наедно със семействата си, пълнеха в това време „Зала Съединение“. Това беше единствената бирария и най-големият театрален салон в града. Многобройните маси са заети до една. Но дълго време още никой с никого не може да се види, защото двете ацетиленови лампи, толкова на мода тогава, бяха спуснати ниско и, въпреки усилията на цялата прислуга, не можеха да се запалят. Най-после, след като бяха се изредили там всички механици и железари от града, лампите се запалват, ослепителна светлина залива целия салон, слугите победоносно теглят въжата и капризните светила тържествено и бавно се издигат над главите на ликуващия народ. Задържаното веселие избухва изведнъж, поръчки се дават от всички страни. На жените поднасят цветна лимонада, бира — на мъжете. Но още при втората чаша те не могат да издържат, намират това питие за безвкусно и блудкаво и след едно малко спречкване с жените, които глезено ги заплашват с пръст, почтените съпрузи оставят всяка преструвка, поръчват си люта ракийка с всичкото разнообразие на провинциалното мезе. Жените все още протестират, но скоро и те се съгласяват да заменят цветната лимонада с бира. Веселието става непринудено и живо, висока и забъркана глъчка изпълва салона. По-старите незабелязано се увличат в горещи препирни и разговори, младите пък момичета се усещат по-свободни. И наместо да гледат хрисимо пред себе си, както досега, те тъй отместят столовете си, че свободно могат да виждат, където си искат. Това става почти на всяка маса. Разменят се погледи и усмивки, въодушевлението расте и еднакво от всички се чувствува нужда от нещо, което кой знае защо още закъснява. Някои по-нетърпеливи често поглеждат вече към вратата.", 
        "— O, Люцкане! Тука! Тука-а-а! — неочаквано извиква някой и силният тоя бас проечава из целия салон, като тръба.", 
        "Всички се обръщат: влиза Люцкан. Той бърза и високо с двете си ръце издига таблата си, препълнена с нови цветя. Светлината на ацетиленовите лампи пада право пред тях и всички тия бели и червени рози, далии, кремове и карамфили ярко блещят и се усмихват, пресни, хубави, обвеяни още с роса и нощен хлад.", 
        "Салонът гръмва от викове и шум. Всички викат Люцкана, чукат по масите, махат с ръце.", 
        "— Тука! Люцкане, тука! — реве отново гръмоподобният бас.", 
        "Люцкан се спира и не знае къде по-рано да отиде. Някои стават, ограждат го и почти насила го повеждат към масите си, други се мъчат да го върнат и не дотам деликатно го дърпат за пешовете на редингота му.", 
        "Люцкан не се сърди. Напротив, това голямо внимание към него извънредно го ласкае. И без да е турил капка вино в устата си, всичкият тоя шум, веселие и смях изведнъж го опияняват. Той е поет и вдъхновението му иде изведнъж: никога той не е тъй изобретателен, тъй забавен, никога не прилага тъй сполучливо своята прочута наука за цветята, както сега.", 
        "Купуват цветя от всички маси. Купуват ги не толкоз за самите тях, колкото да се посмеят от сърце на нечаканите и весели фрази, с които Люцкан подава всеки стрък и които напомнят пророческите наричания, когато се вадят пръстени.", 
        "— Роза! — говори Люцкан. — Бяла! Любов, която въздиша.", 
        "Или пък:", 
        "— Меникша, жълта меникша! Раздяла. Защо съм тъй далеч от тебе?", 
        "И всички тия добродетелни съпрузи, с изстинали вече сърца, кое на шега, кое наистина, се трогват, подават си помежду цветя и не без вълнение повтарят думите на Люцкана. Разчувствува се дори и Кръстан касапинът. Той става прав, държи в ръката си едър червен цвят и посяга към вярната си съпруга.", 
        "— Флок ли? Пламък, значи — повтаря той думите на Люцкана. И като го затъква в косите на обърканата си жена, той не съвсем нежно добавя: — Горя за тебе!", 
        "Но тая пламенна изповед тъй малко отговаря на истината, че по всички маси наоколо гръмва оглушителен смях.", 
        "Към младите хора обаче Люцкан е по-внимателен и по-искрен. Той е в течение на всички любовни истории и с един бръз поглед изведнъж схваща какво е положението, долавя и погледите, и усмивките, които се кръстосват. Той е сега при масата на пощенския началник Керанов. Тук е и дъщеря му, хубавичката и черноока Иванка. Люцкан знае, че върху бедното момиче вечно тежи безмилостният терор на майка му, но сега Иванка тъй се е поизместила, че може бързо и крадешката да поглежда обожателя си, изконтения секретар на мировия съдия. И докато всички на масата си разменят цветя и се смеят на галантните бележки, които Люцкан нарочно сипе по-щедро, той подава на Иванка стрък синя теменуга и й шепне за сметка на секретаря:", 
        "— Теменуга! Скрита любов. Бъди благоразумна!", 
        "Бял карамфил пък, което значи чистота, той подава на Ирина, дъщерята на богатия търговец Драгнев. И това не е случайно. Въпреки явното несъгласие на надменните и упорити родители, нея смееше да я иска Пантев, беден, но хубав момък, при това изкусен цигулар. И Люцкан, като подава на Ирина белия карамфил, много на място й шепне:", 
        "— Моите чувства са чисти!", 
        "Но като опитен диригент, Люцкан дава ухо не само на приятните и нежни тонове, които издават струните на тия влюбени сърца. Той не само насърчава; не само успокоява и гали. Той е способен да направи и строг укор, ако това е потребно. Ето палавата и весела Сийка Стефанова, която нарочно любезничи с Вълча шивача, и то не за друго, а само да подразни изгорника си Дамянов. А на една отдалечена маса той, измаменият любовник, рови с пръсти косите си, пие чаша подир чаша, гледа мрачно пред себе си и пее „Помниш ли, мила!…“ А след това, всички знаеха, щеше да последва истеричен плач. Затова и Люцкан подава на Сийка бял нарцис и строго, почти сърдито й шепне: — Нарцис. Студенина. Ти си без сърце!", 
        "Много скоро таблата на Люцкана се изпразва. Мнозина се сърдят и високо се обясняват с него, че ги е забравил.", 
        "— Люцкан! — обажда се презрително гръмоподобният бас. — Люцкан гори в червени пламъци. По-е-ма!", 
        "Това е Вартоломей Вардев, секретар на архиерейското наместничество и първи бас в черковния хор. Той също не е получил цветя и започва да си отмъщава.", 
        "Цветята на Люцкана, още повече неговите наричания, бяха влели последната и най-силна струя във веселието на „Зала Съединение“. Много шишенца с ракия и много бира бяха се извървели, докато се коментираха емблематичните значения на цветята. Но тукашният човек никога не губи чувството на мярка. Наближаваше десет часът, значи, време беше за в къщи. Един след други всички стават да си ходят, толкоз повече че Кръстан касапинът, вече съвсем пиян, беше станал и се готвеше да дига масата със зъби, докато жена му, още с червения флокс в косите си, мъчеше се да го вразуми и сърдито го ругаеше. На друга маса пък Рачо Самсарът беше почнал съкрушителна филипика против всичко и всички.", 
        "Люцкан не си отиваше веднага и това беше голяма грешка от негова страна. Защото тъкмо по това време влюбените песнопойци по шосето се завръщаха от сантименталните си разходки и нахлуваха в „Зала Съединение“, също като хуни. С Люцкана те се отнасяха не съвсем внимателно. Тъй като таблата му беше празна и той не можеше да им даде цветя, те го караха, кое с молба, кое насила, да им декламира поемата си, закачаха се и се шегуваха най-жестоко.", 
        "Разгален от голямото внимание, с което преди малко беше окръжен, Люцкан искаше да се държи към младите хора високомерно и гордо, но това, вместо да ги укроти, още повече ги настървяваше. Те пощуряваха, дърпаха полите на редингота му, удряха с юмруци бомбето му и го докарваха чак до ушите му, или пък просто го тръшкаха в земята, за да видели, както казваха, празник ли е утре, или делник. Работата стигаше до кавга, от която, разбира се, пострадваше пак Люцкан: обиден и разплакан, той се изскубваше из ръцете на мъчителите си с изпомачкано бомбе и разкъсан редингот, раздвоен отзад като опашката на ластовичка.", 
        "Люцкан беше сирак и преживяваше при гостилничаря дядо Руси, който не го оставяше и през тежките зимни дни, когато търговията с фъстъците отиваше все на загуба. В замяна на това, Люцкан правеше на стареца някои дребни услуги и с цветята, останали непродадени в делничен ден, украсяваше масите на гостилницата. Дядо Руси обикновено преглеждаше тефтерите си, когато Люцкан се завръщаше, и с един поглед само изпод очилата си разбираше всичкото нещастие с бомбето и редингота.", 
        "— Колко пъти съм ти казвал — кротко говори той — да не се застояваш с ония хаймани.", 
        "В гостилницата е и Митю Караколев, прочут ловец, който доставяше дивеч на дядо Руси. Митю е добродушен човек, нисък, набит и цял космат като Исава. Природата беше го надарила и със силен глас, говореше всякога високо, като че се караше някому, а когато викаше кучето си в гората, чуваше се — тъй поне уверяват — на цели десет километра.", 
        "Докато Люцкан разказваше патилата си, Митю слуша разсеяно и явно е, че не разбира нищо. Той току-що се е завърнал от лова си, душата му е пълна с ведрината на полето и очите му още виждат зеленото море на житата. При това той е донесъл сега три заека, които висят закачени настрана, и тъкмо разказваше как ги е убил.", 
        "— Остави тия вагабонти — пресича той Люцкана. — Слушай какво ще кажа по-нататък. Та… връща се онзи ми ти заек и подир него и Чакалът, зърна го, влезе пак в дирите му. Думам си: „Дърт си ти, ама не можеш излъга моя Чакал“…", 
        "Митю разказва ловджийските си истории с най-голямо увлечение. Той не само подробно описва всички перипетии, но и някои сцени подробно ги възпроизвежда: как стоял, как се приготвил и снишил, и в същото време с удивителна прилика имитираше лая на кучето си, с всичките негови нюанси, било когато е далеч, било когато наближава вече заека. И той се забравя и неусетно тъй издига гласа си, че стражарят, който е наблизо на пост, започва да наднича на прозореца, като мисли, че се е случило нещо. Но и Люцкан е забравил вече нещастието си. И той, и дядо Руси, усмихнати и прехласнати, слушат забавните истории на ловеца.", 
        "V", 
        "Обяви се мобилизацията. Поне за Люцкана, чужд на всяка политика, това като че доде изведнъж и нечакано. Първия ден нищо особено нямаше. Продължително и тревожно, като за пожар, биха камбаните на всички черкви, в кафенетата, по улиците и по мегданите се трупаха хора, които възбудено жестикулираха и разказваха новини. Появяваше се понякога Пенчо глашатаят и сухите удари на барабана му събираха плътни тълпи, които пак тъй се и разсейваха. Работилниците се затваряха, чиновниците напущаха канцелариите си. Всеки бързаше да приготви нещо за себе си и семейството си и до късно вечерта цареше голямо движение и лутаница. Но всичко още беше някак сдържано, спокойно, загрижено.", 
        "На втория ден обаче стана нещо необикновено. Започнаха да идат запасните от селата. Улиците на града се изпълниха с каруци, натъпкани с млади и здрави хора, които сякаш отиваха на сватба: всички бяха окичени с китки и пуканки, развяваха се байраци, свиреха гайди. Лудешки провиквания цепеха въздуха, ечаха песни и тая страшна врява още повече подлудяваше потъналите в пяна коне, и те също тъй окичени с бели кърпи. Дълго време траеха тия рискувани препусканици из улиците и около кръчмите, където се изпиваше много вино и, по стар юнашки обичай, чашите се доизливаха върху гривите на конете.", 
        "Най-после колята се оставиха по ханищата, запасните се събираха по мегданите и тръгваха към гарата. Това беше нестройно и объркано шествие, но внушително и могъщо. Гърмяха големи тъпани, свиреха гайди, наклоняваха се ту на една, ту на друга страна разноцветни байраци и след тях с песни, с непрекъснати провиквания вървяха многобройни групи. Редяха се най-разнообразни лица, най-пъстри носии. Минаваха главанци с червени елечета и бели ръкави, възниски, но тантурести и набити, сякаш тежки трупи, насечени от някоя гора; минаваха и бабадашки преселници, високи, сурови и мрачни, с четвъртити калпаци, големи като шиници, и с черни като облаци потури; минаваха най-после котленски и жеравненски овчари, пристегнати в бозави панталони, с очи, изпълнени още с ширината на полетата, и кожени селяхлъци на поясите си, където бяха подпани кавалите им, с които и сега не искаха да се разделят. Каква неведома сила подлудяваше тия мирни и работни хора? На всички лица се четеше някаква упорита воля, очите горяха, гърлата не пресипваха да реват и да се провикват.", 
        "Множеството порасна още повече, когато към него се присъединиха и гражданите. Тук беше и Люцкан. Той също заминаваше, обут беше с цървули и бели навои, но всичко това върху неизменния му и официален редингот — нещо, което го правеше твърде смешен.", 
        "— Гледай го Люцкана! — викаха му на всяка крачка. — Че и ти ли бе, Люцкане?", 
        "— И аз, разбира се — отговаряше гордо Люцкан. — Мъж не съм ли?", 
        "Дори и младите нехранимайковци, които обичаха да си играят с бомбето му, не смееха сега да се шегуват, толкоз повече че наред с Люцкана вървеше, цял настръхнал, Митю Караколев. А отколе той беше се заканил на всичките му неприятели.", 
        "— Само ми ги покажи — беше казал той на Люцкана, — и ще видиш как ще им съблека всичката перушина.", 
        "Но друго занимаваше чувствителната душа на Люцкана. С търговията си той се прости завинаги, предаде на дядо Руси и таблата, и вересиите си. Раздялата и изпращането бяха окичили всички мъже с толкова много и различни цветя, каквито дори и Люцкан не беше виждал. И верен на привичките си и на своята природна слабост, той виждаше и следеше само тях. Ония, които бяха брали тия цветя, не бяха вложили нещо повече от обикновения обичай. Люцкан виждаше нещо повече. Той тълкуваше емблематичното значение, откриваше скрития смисъл на всяка китка и на всеки цвят. Той познаваше хората, знаеше и отношенията им. Годеник или женен, щастлив или отблъснат любовник, единствен син на майка, младоженик или някой самотник — в цветята, с които те бяха окичили гърдите си, Люцкан прочиташе цялата им участ. Ярките и пъстри бои за него говореха, ридаеха, молеха се и благославяха — една сложна и покъртителна симфония, която само той умееше да разбира. И цялото значение на тоя ден и на това събитие за него се изчерпваше с това. То го радваше и вълнуваше, то го и опиваше като с вино.", 
        "Всички бяха вече на гарата. Тренът беше готов и голямата машина, окичена със зеленина, пухтеше и изхвърляше бяла пара. Запасните от селата, които имаха малко изпращачи, бяха изпълнили вече трена, и не само отвътре, но и отвън, по платформите и покривите на вагоните. Същинско море от хора заливаше целия перон и околността на гарата. Откъслечни разговори, викове, плач, хиляди заръки — това се чуваше навсякъде.", 
        "Люцкан и Митю Караколев правеха последната си разходка по перона.", 
        "— Люцкане! — извика нежен женски глас.", 
        "И двамата се обърнаха. Беше Цветана.", 
        "— И ти ли отиваш войник? — продължи тя.", 
        "Люцкан немалко се зачуди, като видя инженера, стегнат в офицерска униформа, изпращан от Цветана и родителите й.", 
        "— Приятелю — каза инженерът, — отиваме право в червените пламъци!", 
        "Люцкан не отговори на тая шега, но четеше емблематичното значение на цветята, които инженерът държеше, учудваше се още повече и като че си казваше: „Виж ти, пък аз да не зная. Годеж е имало тук!“", 
        "— Люцкане — започна весело Цветана, — толкоз пъти си ми давал цветя, сега пък аз да ти дам. Вземи! — и тя му подаде стрък жълта меникша.", 
        "„Раздяла!“ — помисли си Люцкан.", 
        "— Вземи! — повтори Цветана, усмихна се и черната й луничка дяволито заигра. — Ти разбираш какво значи. Добър път и добра сполука!", 
        "Удари звънецът и Люцкан, почти грабнат от Митя Караколев, затече се наедно с всички към трена. Благодарение на силните лакти на ловеца, те можаха да си намерят място при един прозорец и да гледат. Тренът още не тръгваше, говореха си от перона и от вагоните. Из един прозорец висяха жълтите мустаци на Кръстан касапина, а под него жена му, разплакана и свита, притискаше кърпа до очите си. Появи се нечакано на перона и дядо Слави, горд, величествен, окичен с безбройните си медали.", 
        "— А! Огън, огън гори на главата ми! — говореше той и показваше с ръка хилядите мъже.", 
        "— Виждате ли ги? Сто и двайсет хиляди са. Всички ще ги туря на чифлика си! Кое време е, а?… Жетва, жетва иде!", 
        "Никой не обръщаше внимание на него. Но от покрива на един вагон Рачо Самсарът го чу и се замисли. И може би един само той разбра трагичния и пророчески смисъл, който добиваха тия думи в устата на безумния.", 
        "Удари последният звънец. Сред вихъра на бурно и гръмогласно ура, тренът се разклати тежко и потегли.", 
        "VI", 
        "По шосето, което води от Лозенград за Бунархисар, се движи колона войска. В края на октомври е, студено е и вали. Но това не е дъжд, а ситна роса, която вятърът пилее из въздуха, като мокра и лепкава паяжина. Наоколо се изправят сплътени мъгли и от цялото поле се вижда само един не твърде голям кръг. Черният мравуняк от хора и коля се движи през средата на тоя кръг, пълзи бавно, лъкатуши, някъде се струпва на купчини, някъде се разтегля и прекъсва. Няма шум, няма викове. Дори тежките коля на обоза не дрънчат, не зацвилва нито един кон. От време на време откъм изток се чуват редки топовни гърмежи, но и те звучат тъпо и глухо, като че нещо се разпуква и руши в самата небесна твърд. Колоната продължава пътя си мудно, безмълвно, потопила и двата си края в тъмния хаос на мъглата. Човек би помислил, че това шествие е почнало кой знай откога, ще трае кой знай докога. Под мрачното и безрадостно небе сякаш се нижеше печалната върволица на сенки, които бродят из някакъв фантастичен мир.", 
        "Но всичко това изведнъж се променя. Колоната спира. Черните човешки фигури се разбъркват, изпразват шосето и се отбиват по двете му страни. И докато едни се повалят като убити върху раниците си, други се разтичват из близките храсталаци и за миг-два само безброй огньове пламват по цялата дължина на колоната. Мъглите като че спират ледения си дъх. Млечнобял пушек се точи право нагоре в тънки струи, примамливо и топло блясват медночервени пламъци. И голямата колона, тъй тиха и безмълвна доскоро, се оглася от весела и шумна врява.", 
        "Както всякога, започва неизбежното надпреварване в огньовете. Най-после всички трябваше да признаят първенството на един грамаден огън, истински пожар, който се подигна някъде към края на колоната. Дим нямаше там, виждаха се само едни високи пламъци, които впиваха езиците си във въздуха. Няколко души отдалеч бяха заобиколили тоя огън и протягаха ръце към него. Сочен и гръмоподобен бас сипеше радостни и ликуващи ноти.", 
        "Откъм противната страна на шосето се задава колоездач, навярно някой куриер от щаба, и с мъка влачи потъналото си в кал колело. От всички страни се сипят злоради шеги и подигравки върху тая птица с поломени криле. Но войникът търпеливо понася всичко и продължава пътя си, загледан в големия огън. Той е близко до него и високите пламъци го облъхват с приятна топлина. Силният и приятен глас отново прозвучава между купчината войници. Колоездачът се сепва и вторачено се взира нататък.", 
        "— Варто! — вика той със светнало лице. — Вартоломей Вардев!", 
        "Басът изведнъж утихва. Войниците около огъня пущат протегнатите си ръце и се заглеждат в непознатия.", 
        "— А! — еква пак басът. — Вълчо! Добре дошел бе, Вълчо! Гледай го ти. Ай, сиромаха! Кончето ти съвсем запряло, горкото…", 
        "— Че те все нашенци били тука! — говори Вълчо.", 
        "Пред него са Вартоломей, Кръстан касапинът и Митю Караколев, който току-що се задава из храсталаците, също като някой горски дух, космат и страшен, помъкнал на плещите си грамаден сноп от клони и вършина. Той хвърля всичко това на огъня, оправя с ръка увисналите си мустаци и радостно задрусва ръката на гостенина.", 
        "— Какво правиш ти? — говори му Вълчо. — Гората ще съсипеш.", 
        "— Маке! Не съм я сял аз я! — отвръща Митю.", 
        "Всички знаят, че разполагат с много малко време, затова набързо обсипват Вълча с всевъзможни въпроси, толкоз повече че той служеше в щаба на дивизията и все можеше да им каже нещо ново. — Новото — започва авторитетно Вълчо, — новото е туй, че турците бягат и се събират към Чаталджа. А днес-утре — Одрин пада.", 
        "— Че уж бил паднал вече я! — обажда се Кръстан. — Вчера ни поздравиха с туй, и ура викахме. — Не, не е вярно. Чухме го и ние, но не излезе вярно.", 
        "— Е, кое е вярното? — разсърдва се Митю Караколев. — Вярното, значи, е туй, че ще изпукаме от глад. На два деня по един хляб ни дават. И то колко хляб е — един-два залъка и туйто!", 
        "— Хлябът не стига — обажда се Вартоломей и въздиша. — Няма и тютюн!", 
        "— Тютюн ще има — успокоява го Вълчо. — В дивизията додоха подаръци. Има и за вашия полк. И писма има.", 
        "— Ама тютюн има ли?", 
        "— Къде е Рачо? — пита Вълчо и се оглежда. — Не го виждам.", 
        "— Кой? Самсарът ли? Ей го де е. Реч държи.", 
        "Малко настрана бяха се скупчили тълпа войници и между тях едва се проглеждаше черното и вдъхновено, както всякога, лице на Рача. Разпалено и с живи ръкомахания, той разказваше нещо. — Все речи им държи той — допълни Кръстан. — Учен човек. Вълчо, ти не каза — от кого са тез подаръци? Кой ги праща?", 
        "— Гражданите, кой. Тия дни ще ги раздават.", 
        "— Ама тютюн има ли? — настоява пак Вартоломей.", 
        "Някой леко побутва Вълча за лакътя. Той се обръща гледа като смаян: някакъв непознат човек стоеше пред него, облечен сякаш за посмешище във войнишка униформа. Шинелът му беше извънредно голям, ръкавите криеха ръцете му, паласките му висяха, сухарната торба се мотаеше под коленете му, като торбата на просяк. Но най-чудното в тая странна фигура беше доста големият дървен кръст, пришит отпред на фуражката му. Под тоя кръст и под тая фуражка се гушеше изпито и бледно лице, с хлътнали и угаснали очи, които сякаш се оживяваха само от отраженията на големия огън. Полуспуснатите клепачи придаваха на тия очи кротък, мечтателен поглед. Изведнъж Вълчо се досети кой беше тоя чуден човек.", 
        "— А, Люцкане! — учудено извика той. — Ти ли си! Не мога да те позная. И ти си тука, значи. Е, ще вземем тогаз Цариград!", 
        "Вартоломей посочи с очи на Вълча големия кръст върху фуражката на Люцкана, смигна му лукаво и каза:", 
        "— Люцкане, кажи му! Кажи му, ще вземем ли Цариград, или не!", 
        "Лицето на Люцкана доби нещо важно и самоуверено.", 
        "— Цариград е наш — започна той. — Кръстът ще победи полумесеца. Ще победи. Честният кръст е туй и православната вяра. Бог не помага на некръстените. Ето ги — направихме ги пух и прах. С какво? — С кръста. И цар Константин е отивал на война и не знаел — ще победи или не. И явява му се кръст на небето и огнени букви: „С това ще победиш.“ В кръста е силата. Носи кръста отгоре си и не бой се!…", 
        "Всичко това Люцкан изговори вдъхновено и бързо, като че казваше нещо изучено наизуст. Вартоломей се подсмиваше и лукаво смигаше на Вълча, който не знаеше какво да мисли и гледаше ту Люцкана, ту дървения кръст на фуражката му. Войнствената му реч съвсем не отговаряше на безпомощната му фигура. Под тая чужда маска лесно се познаваше същото това простодушно и кротко лице на същия оня Люцкан, който през добрите стари дни продаваше цветята си, тълкуваше емблематичното им значение и разказваше за своята и чужда любов. Само че сега това лице беше страшно изменено и върху него ясно се четеше умора и едва-едва понасяно страдание. Готов преди малко да се пошегува с Люцкана, както се шегуваха всички с него, Вълчо се разкая, стана му мъчно и с тона на Люцкановите думи каза:", 
        "— Право е, Люцкане. Кръстът ще победи. А ти как си? Май множко ти тежи раницата.", 
        "— Не му тежи тя — обади се Митю Караколев. — Добре си е Люцкан, нищо не му е. И две раници носва той, само таз кал да не е. Па и повечко хляб да има.", 
        "— И тютюн — скръбно додаде Вартоломей. — Тютюн не са ли изпратили, Вълчо?", 
        "— Та нищо повече няма от тютюн. Пакети за войниците, папироси — за офицерите.", 
        "— Ех, божичко, туй на искам! — прогърмя басът на Вартоломея. — Тютюнец ми дай ти мене, па после да става каквото ще!", 
        "— Ама и друго има. — И друго ли? Какво?", 
        "— Подаръци. Чорапи, ризи, фланели, ръкавици. Плели са ги госпожиците от града. За героите на фронта.", 
        "— Люцкане, чуваш ли? — извика Вартоломей. — Цветана сигур ти е пратила нещо. Потайваш се сега, дяволе! Вълчо, нали има и за него нещо от Цветана? Има, аз зная. Макар ида се сгоди за инженера, ама пак има. Стара любов е туй. А, Вълчо, нали?", 
        "— Трябва да има — засмя се Вълчо.", 
        "— Има? Аз знаех, че има! Любов е туй Люцкан гори в червени пламъци. По-ема!", 
        "— Варто! — викна му Караколев и направи такъв недвусмислен знак с юмрука си, че певецът изведнъж млъкна и гузно се заозърта насам-нататък.", 
        "Откъм началото на колоната войниците започнаха да стават, пристягаха раниците си и се събираха на шосето. „Стани!“ — чу се команда и наблизо. Вълчо и приятелите му прекъснаха разговора си, не намираха повече какво да си кажат, стиснаха си набързо ръцете и се разделиха с тая искрена и трогателна сърдечност, с която се разделят всички на бойното поле, защото не знаят дали пак някога ще се видят. Колоната отново пое пътя си по шосето. Малко по малко безбройните огньове останаха назад, гаснеха един след друг и последните струйки дим чезнеха и се топяха в мъглата. Пряко мъртвия и неприветен кръг на полето отново се проточи черният мравуняк от хора и коля. Приведените фигури пристъпваха бавно и безмълвно, полюлявани от умора, с колебливи и несигурни крачки из плъзгавата кал. А над тях небето беше все тъй безутешно и мрачно, все тъй ги обграждаха сключените стени на мъглата, дъждът валеше непрестанно и хвърляше върху тях студената си и мокра мрежа.", 
        "Не мина много и започна да се стъмнява. Кръгът от двете страни на шосето става все по-тесен и по-тесен, дъждът се усилва, мракът припада едновременно от всички страни. За няколко минути само настъпва тъмна като тъмница нощ. Напред блещи грамаден пожар — гори някакво село. Но тоя пожар не е като други. Не се виждат пламъци, не се издигат виелици от искри. Зданията горят отвътре, очертанията им се губят и в черния мрак се показват само, ослепително осветени, прозорците на всички етажи. Войниците неволно се заглеждат в това феерично зрелище. Умората замъглява съзнанието, очите са готови да виждат странни видения: като че тия здания не горяха, а бяха осветени от хиляди полюлеи, имаше музика, танци, ставаше в тях някакъв сатанински весел пир.", 
        "Ярката светлина реже очите и нощта става още по-черна. Калта е гъста и плъзгава, на всяка крачка войниците падат. Охкания, викове и проклятия се чуват навсякъде из пътя. Ротите са разбъркани. Движат се само отделни групи. Люцкан и Митю Караколев са наедно. Мъчителният път, дъждът и калта ожесточават Караколева, той се ядосва и ругае постоянно, но, стар ловец, вижда като денем и предупреждава Люцкана за всяка опасност: „Внимавай! — вика понякога той — локва има!“ Или: „Чакай! трап има! Дай си ръката!“ Люцкан е капнал от умора, мълчи и с последни сили върви като насъне. Напред все тъй блещи пожарът, и близо е уж, и не се достига, тъмнината е черна наоколо и глухо и монотонно ръми дъждът. „Пета рота! — вика някой отчаян глас. — Пета рота!“ „Тук пета рота!“ — обажда се друг. И по цялата дължина на пътя като многократно ехо звучат и се повтарят имената на всички роти. Голямата и стройна доскоро колона беше се разсипала в нощта, като ято заблудени птици.", 
        "VII", 
        "Съмва се. Времето се поправи, дъждът престана. Но в гората, из която се движи сега колоната, е още мокро и студено, от дърветата сълзят капки. Тук-там само се виждат малки късчета от изясненото небе, слънцето пламти по златните върхове на гората, но долу, където земята е вечно влажна, покрита с гнилоч и сухи листи, не прониква нито един луч. Тежкият път дотяга вече. Лицата на войниците са измършавели и пръстенозелени, в присвитите им устни и навъсени погледи стои едва сдържан яд срещу тия безизходни лабиринти, които пристягат душата като с железни обръчи. Но ето, високите дървета остават назад, още няколко крачки, и оттатък ниските и окършени храсталаци погледът среща необхватен простор, слънце и въздух. Излизаха на открито. Още малко, и нова изненада: наблизо се виждаше някакъв град. Бял, чудно хубав град.", 
        "Това беше Странджа — малък планински градец. Нищо невиждано и необикновено не можеше да има в него, но безкрайните походи из гори и планини посред дъждове и кал, това вечно тегло беше притъпило душата. Окото не виждаше нищо друго, освен едни и същи хора, измършавели, почернели и грозни, изгубили почти човешкия си вид. Мярката за времето се губеше, миналото не се помнеше, страданието и мъките изглеждаха вечни. И ето тия откъснати от света и живота хора виждаха сякаш някакъв мираж: град, човешки жилища. Хубави, бели къщи със светнали на слънцето прозорци, градини, черкви. Всичко това говореше за невероятни удобства, за охолност и чистота, за топли огнища. Дадоха почивка и никога тя не е била тъй на мястото си. Войниците насядат като покосени и очите им са все още устремени към града.", 
        "Нататък гледа и Люцкан. Но той е зле. Излегнат на една страна, с мушнати в джобовете си ръце, той се гуши в подигнатата яка на шинела си и все още не може да се стопли. Дрехите му са мокри и кални, смачканата му фуражка с дървения кръст отпред е паднала чак до ушите му и под нея лицето му изглежда някак смалено и восъчнобледно. Очите му горят, от време на време той се присвива и цял потреперва.", 
        "— Съблечи си шинела! — говори му Караколев. — Мокър е и с него е по-студено. Не бой се, ще ти мине. Настинал си. Чакай да влезем в града, ще видиш как Ще те изцеря аз тебе! Няма ли да хапнеш малко?", 
        "Люцкан отказва и по-силно затреперва. Това не се харесва на ловеца. Според него, човек може да бъде болен от каквато и да е болест, но яде ли си — опасност няма. А Люцкан не искаше да тури нищо в устата си.", 
        "— Че да хване мене я! — ядосва се Караколев. — Или пък онзи въртоглавия Вартоломея. Таман за треска човек! Ама на — виж де дошла!", 
        "Наоколо кипи весела глъчка. Късата почивка, топ-лото слънце, няколкото залъка хляб, хапнати набързо, близостта на града — всичко това извършва цяло чудо. Войниците се съвземат и съблекли мокрите си шинели, откриват яки и здрави тела, всички са бодри и весели. Страданията, денонощните походи, страшната умора, когато всекиму се струва, че губи последните си сили и сеща вече ледения лъх на смъртта върху лицето си — това се забравя и като че не е било. И сред тия силни и калени хора Люцкан се чувствува още по-безпомощен и по-слаб. Струва му се, че оттук нататък не би могъл ни крачка да направи.", 
        "Той се извръща и търси с очи приятелите си. Рачо Самсарът е събрал около себе си многобройни слушатели. Разкрачен, с цигара в уста, бодър и як, убеден в умственото си превъзходство над всички, които го заобикалят, той високо тълкува последните новини:", 
        "— Не вярвайте туй, момчета! Мир няма да има. Може и да са изпратили турците парламентьор, и да искат мир, но туй не е искрено. Иска да ни играе Османа, да спечели време, докато си изкопае окопите на Чаталджа и си нареди там топовете. Казвам ви, не само че няма да има мир, но скоро ще имаме такъв бой, какъвто досега не е било.", 
        "А Вартоломей не може да се начуди на града.", 
        "— Дявол да го вземе! — гърми той със своя бас. — Че има планина Странджа — това знаех. Но че имало някакъв град Странджа — хич и на ум не ми е дохождало. Я гледай на-ей туй било Странджа. И колко черкви имат тия хора: една, две, три. Където погледнеш, кръстове. Набожни хора. Люцкане, ако видят твоя кръст, току виж, че почнали да се кръстят насреща ти и да ти се кланят.", 
        "Наместо Люцкана отвръща Караколев, и то тъй, че Вартоломей веднага млъква и отива да слуша речта на Рача.", 
        "Недалеч се появяват голяма група конници, дошли навярно по друг път. Това е началникът на дивизията. Веднага в града забиват камбаните на всички черкви. Войниците стават. Гръмва музика, колоната влиза в шосето и тръгва към града. Под отсечения и ободряващ ритъм на марша, бъркотията чезне, всеки застава на мястото си, поема крака и скоро цялата тая безбройна маса навлиза в улиците на града, стройна, мъжествена и бодра, страховито разлюляла над себе си гора от светнали на слънцето ножове.", 
        "Отначало като че няма никой. Улиците са пусти, тук-таме само из прозорците учудено и плахо надничат хора. Но наблизо, където сградите отбягват една от друга и откриват широк мегдан, се чува висока и объркана глъчка. Началото на колоната и острията на ножовете се губят сред тъмната маса на безбройно множество мъже, жени и деца. Чуват се ура, чуват се отделни викове, откъслечни и бързи разговори. Тоя шум привлича с нова и неотразима сила, вълнува и в такта на музиката, която глъхне надалеч, войниците пристъпят с достойнство и гордост, които учудват и самите тях. Цял преобразен, с все тъй изпито, но вдъхновено лице, нашарено с черни браздулици пот, върви Люцкан и тъй юнашки бие крак по калдъръма, че Митю Караколев, залисан сам за собствения си вид и маршировка, не може да се въздържи да не го погледне изпод око и да не се усмихне.", 
        "Те са вече в самата среда на множеството. Хиляди лица, усмихнати и радостни, хиляди очи, устремени в тях, ура и — цветя, които се сипят от всички страни, описват разноцветни дъги във въздуха и падат върху тях. Цветя! Тях гледа само Люцкан, тях единствено вижда. Тия пресни и смеещи се бои, които проблясват на слънцето, ликуват и говорят на своя сладостен и тайнствен език, който само той разбира. Неудържимо вълнение души гърдите му, сълзи замъгляват очите му.", 
        "Той не иска тия цветя за себе си. Не успява да вземе нито едно от тях. Но как би желал да спре погледа си на всяко едно, да чуе от самото него тия нежни думи, които то мълви. Цветя! Цветя! Хиляди бели, червени и всякакви цветя!", 
        "Навалицата е тъй голяма, че мъчно може вече да се върви. Това е същинско море от хора, които плътно се притискат едни други, едни само обезумели от радост очи и разкрити уста, които викат. Над всички тия най-разнообразни физиономии се издига някакъв великан, хубав гологлав мъж, с голяма черна брада. Всички викат, но млъкват, за да си починат. Човекът с високия ръст и черната брада гледа прехласнато пред себе си, като че вижда някакъв сън, и реве непрекъснато ура. Някой го тегли за лакътя и иска да му каже нещо, но той не чува и продължава да вика.", 
        "— Си го видел брат ми? Си го видел? — говори някой и сочи с пръст някого измежду войниците. — Бре, момци! — говори друг, вцепенен от радост. — Бре, момци, он ли е царо бре! Он ли е, а? Навалицата почва да редее, но все още има хора край къщите. И ето из една врата чевръсто и грациозно излиза младо момиче. То е още с късичка рокля, в тая очарователна възраст на утрешна зряла девойка. Лицето й е слабо румено, косите — смола, изпод извитите вежди големите черни очи горят. Тя се усмихва, държи в ръката си голямо бяло цвете, заглежда се една минута и се затичва напред.", 
        "— Mon capitain! Mon capitain! — вика тя на офицера, който язди на кон. Mon capitain!", 
        "Гласът и е звучно нежен и пее.", 
        "— Mon capitain! — вика тя още веднъж и засрамена, че не я чуват, спира се, бузите й още повече руменеят, очите й овлажняват.", 
        "Люцкан и Караколев маршируват наспоред нея. Те виждат, че тя е чужденка, но разбират какво иска да каже.", 
        "— Господин подпоручик! — вика Люцкан, за да услужи. — Господин подпоручик!", 
        "Хубавите очи на девойката се спират за миг върху Люцкана. Изненада отначало, после — уплаха и най-после нескривана жалост се изписва на лицето й. И разсъдила може би, че всички тия хора еднакво са достойни, че може би първи измежду тях трябва да бъдат ония, които най-много страдат, тя се затича право срещу Люцкана, протяга ръка и му подава цветето.", 
        "— Не! На тебе, на тебе! — говореше тя на чуждия си акцент. — На тебе, войниче!", 
        "Люцкан се спира, смутен, изненадан. Но той не забравя предишната си галантност и, прави такъв дълбок и грациозен поклон, който от своя страна изненадва госпожицата, докато странният му вид все още я учудва и плаши. Тя го поглежда още веднъж, усмихва се пак и леко като сърна се изгубва назад.", 
        "Но очите на Люцкан са в цветето. Разкошна бяла хризантема с нежни и чисти като сняг листца. Вълна от нежност, трогателна доброта и невинност лъхва в душата на Люцкана. Цял един свят, отколешен и хубав, се открива пред очите му, той гледа това чудно цвете, което след веселия празник на лятото донася със себе си тихата меланхолия на есента. Всичко това той най-добре знае, в паметта му нахлуват готовите фрази из неговата наука за цветята. И той забожда хризантемата на гърдите си, усмихва се и радостно и скръбно говори: — Бяла хризантема. Прощаване. Няма вече нова любов!", 
        "VIII", 
        "До вечерта Люцкан можа да върви наедно с всички и никъде не изостана. Той беше като пиян: говореше какви не глупости, смееше се без всяка причина, лудуваше. Веднъж дори, възползуван от общото внимание на цялата рота през една почивка, той се покачи нависоко и произнесе оттам, вдъхновено и пламенно, както всякога, своята проповед за победата на кръста над полумесеца. Войниците се смяха до премаляване. Че той не е с всичкия си ум, в това те ни най-малко не се съмняваха и никаква вяра не даваха на думите му. Тях повече ги забавляваше самата фигура на тоя дребен и страшно измършавял човек, който проявяваше днес една живост, тъй малко отговаряща на силите му, при това и с такова фанатично постоянство продължаваше да носи дървения кръст на фуражката си. Сега пък беше се накичил и с някакво бяло цвете.", 
        "Но това трая само един ден или, по-право, само няколко часа. Още на другата сутрин, щом се събуди върху голата земя, където беше позаспал, Люцкан усети такава голяма слабост, каквато никога досега не беше го налягала. Главата му тежеше, нозете му не държаха, треската му отново се повърна. Но най-странната и за самия него промяна беше тая, безпричинна като че ли, тъпа като физическа болка и все пак сладостна някак тъга, която обливаше душата му. Той притихна, не говореше вече, избягваше дори погледите на другарите си. Страданията му бяха по-големи, отколкото по-рано, но той ги понасяше покорно, не се оплакваше, не охкаше. Изглеждаше дори, че той повече не страда: някакво особено спокойствие легна връз лицето му, очите му между червените и възпалени клепачи гледаха прехласнато, понякога той се усмихваше, а ония, които вървяха близо до него, чуваха го да говори нещо тихо и неразбрано на себе си.", 
        "А походът продължаваше и никога страданията и мъките през него не са били тъй големи и тъй страшни, както сега. Войските все повече и повече се вглъбяваха в горите на Странджа. Диви, пустинни и негостоприемни бяха тия гори! Пътища липсваха, мостове никой не беше строил. Срещаха се едни само пътеки, които тъй нечакано се прекъсваха и губеха, както нечакано бяха се и появили. Топове и обозни коля изведнъж се озоваваха посред чести и непроходими гори. Трябваше с часове да работят брадвите, за да се отвори пъртина. Някъде се изпречваха пък върли, почти отвесни урви и капналите от умора коне спираха. Тогаз около всеки топ се прилепяше купчина войници, които тикаха, ездачите плющяха с камшиците си и викаха, конете напрягаха последните си сили, коленичеха на предните си нозе, изправяха се пак и едва успяваха да помръднат на няколко крачки тежкия си товар. А малко по-късно, вече по отвъдната страна на стръмнината, те летяха стремглаво надолу, ни въжета, ни спирачки помагаха и неведнъж под тежките колелета оставаше някой обезглавен и разкъсан труп.", 
        "Не по-добре бяха и ония, които вървяха пеш. Дъждовете продължаваха да валят, в гората беше вечно влажно, всеки поток беше се превърнал в мътна и буйна река, която трябваше да се гази. Силите изневеряваха и на най-издръжливите. Почивка не се даваше, краят на тоя мъчителен поход не се виждаше. А наоколо бяха все тия мълчаливи, сякаш омагьосани и прокълнати гори. Дните бяха мъгливи и студени, нощите — тъмни, без месец и без звезди, сегиз-тогиз осветявани само от кървавите сияния на далечните пожари.", 
        "Поради пороите и развалените пътища обозите изостанаха назад и никакви припаси не стигаха вече до войските. Наоколо не се виждаше ни следа от човешки жилища. Настъпи най-лошото — гладът. Не остана троха хляб у никого и от няколко дни само някой кочан мисир, суров или набързо изпечен на пуканки, беше лакомата и единствена храна, каквато не всеки имаше. Лицата изпосталяха, очите гледаха мрачно и диво, в душите се събираше глух и гневен ропот. Редът, другарството, най-простата човещина — всичко се удави и заличи в свирепата и груба проява на инстинкта. У всеки, дори и у най-кроткия, заговори само звярът.", 
        "Грамадната колона се провираше из гората подобно на исполинска змия, отмаляла и ленива, която само тук-таме показва прешлените си. Движеха се безредно и разкъсано, по откритите полянки се появяваха само отделни групи. Дървеният кръст на фуражката и бялата хризантема, тъй странна сред безкрайната злочестина наоколо, лесно посочват групата, където е Люцкан. Начело е Рачо Самсарът. Той крачи отпуснато, бавно и сипе невъздържани хули против целия свят. След него се полюлява Вартоломей, който изглежда сега по-висок, защото от ден на ден повече изтънява. Но той е по-търпелив и в сипкавия му глас още звучат весели и добродушни ноти. Тук са и Кръстан и Митю Караколев. Те и двамата почти запазват силите си, но мълчат и свирепо гледат пред себе си. Между тях, или малко по-назад, върви Люцкан. Той е изпаднал и отмалял повече отвсякога, но невидимото блаженство, което таи в себе си, като че расте и се усилва: по-трескаво и по-прехласнато горят очите му, той се усмихва понякога и тихо продумва нещо на себе си.", 
        "Бялата хризантема, макар повехнала вече, още стои на гърдите му, но сега не тъй незабелязана оставаше тя. Често пъти най-груби шеги, подмятания и псувни изкарват Люцкана из мечтателния му захлас. Разбира се, намесата на Караколева поправя всичко. Но веднъж Люцкан се случи сам. Двама двойници току-що бяха се били за парче кукуруз, и двамата обхванати от нечовешка ярост, подобно на гладни вълци. Люцкан неволно се запря и се загледа. Единият войник избяга. Изведнъж Люцкан се намери лице с лице срещу тоя, който беше надвит и ограбен. Какво страшно и обезобразено от яд беше това лице! Погледът му, помътен и див, се спира върху несъзнателната усмивка на Люцкана, злобно се насочва и към бялата хризантема.", 
        "— Ти какво се хилиш пък бе? Виж го ти! И с китка!", 
        "Доде Люцкан се усети, той грабва хризантемата, хвърля я на земята и безжалостно започва да я тъпче с ботушите си.", 
        "— Чакай! Недей, моля ти се. Чакай, какво… Ама защо тъй… Изкривеното от яд лице на войника се обръща още веднъж към него.", 
        "Последва груба псувня.", 
        "— Хората мрат от глад, а той с цвете се закичил.", 
        "Люцкан поглежда към земята и от хризантемата не вижда ни следа, поглежда и подир войника. Очите му се премрежват от сълзи.", 
        "— Какво има? — пита Караколев, който току-що пристига.", 
        "— Цветето ми стъпка. Нищо не му правят хората, а той… Стъпка го, на! — И Люцкан се разплаква, както плачеше някога, когато му удряха бомбето в земята и дърпаха полите на редингота му. Друг да беше на мястото на Караколева, би се смял с глас. Но ловецът познаваше добре Люцкана, при това беше изгладнял и страшно озлобен.", 
        "— Кажи ми го кой е! Кажи ми го само кой е! — викаше той.", 
        "Но войникът е далеч и не Люцкан беше човекът, който можеше да го различи и познае между безбройните еднакви фигури.", 
        "Тия груби обноски обиждаха Люцкана до дъното на душата му. Той не можеше да мрази никого, но започна да се бои и да отбягва всички. Огорчен, беззащитен и слаб, той чувствуваше, че умира от мъка, най-злочест и най-сиротен от всички хора на света. Не разбираше как беше попаднал тука и де отива. Войната доскоро го увличаше, помнеше и разбираше най-вече началото й, оня шумен и незабравим празник, когато от всички страни се сипеха потоци цветя, грееха на слънцето, говореха на своя чуден и тайнствен език. Това беше хубаво и весело. Но войната, която виждаше сега, беше безмилостна и страшна и главно — неясна и неоправдана. Като че някаква зла и враждебна стихия беше го грабнала и го влачеше въпреки волята му. Той не можеше да се противи и вървеше там, където отиваха всички. Едно беше ясно за него: миналото. Мирният и безвреден живот, катадневната работа, за която трябваше само хубаво време, слънце и една табла с цветя. Тоя живот възкръсваше сега със спомените му, изпълваше мислите му и виденията, които се рисуваха пред очите му, докарваха това странно блаженство у него, несмущавано от страдания и болки. Той приличаше на сомнамбул, който най-спокойно върви по края на някоя бездна.", 
        "За какво не си спомняше той, какво невъзобновяваше в паметта си. Виждаше се отново в града, здрав, спретнат в черния си редингот, с гладко причесана и напомадена коса, щастлив с любовта си, вдъхновен от вещателните слова, които му нашепват пресните и дъхави цветя върху таблата му. Често той си спомняше и за бялата хризантема, тъй жестоко стъпкана в калта от лошия оня войник. Спомняше си и за хубавото момиче, което беше му я дало, но неговите черти се тъмнееха и чезнеха в паметта му и наместо него, по-ясно и по-живо се явяваше образът на Цветана. Той и поднася същата тая хризантема, а чистата й като сняг белина го облъхва с примирение и тъга.", 
        "— Госпожице — печално говори той, — вземете! Бяла хризантема. Прощаване. Няма вече нова любов!", 
        "И хубавото лице на Цветана с черната луничка на бузата й тоя път не се усмихва. Изпод дългите ресници тъмните й очи го гледат продължително и скръбно. Жално, до болка жално му става за самия него и забравил отдавна майчина милувка, невидял нежността на сестра, нему се струва, че скланя глава на коленете й и задавян от сълзи, говори:", 
        "— Болен съм. Ще умра. Скоро ще умра!", 
        "А походът продължаваше, горите на Странджа нямаха край. Най-после стигнаха едно място, за което казаха, че е последната точка на тоя мъчителен марш. Имаше наблизо някакво безлюдно село, чието име друг път би останало неизвестно, но сега беше на всички уста: Софас. Софас! — име на страшна и безкрайна морга, която никой не предугаждаше още. В един само миг изникват безбройни биваци. Времето е топло, на ясното небе изгрява бледният рог на месеца. Но звездите на небето не са толкоз много, колкото са светлите точки на бивачните огньове. Безбройните човешки маси, припълзели с последни сили из дебрите на Странджа, отдъхваха, весели, доволни, щастливи почти. А още на другия ден дойде най-страшната от всички беди. Яви се холерата.", 
        "Люцкан лежеше по цял ден в палатката. Той нямаше сили да пристъпи и крачка надалеч. Но хубавото време, слънцето и топлият вятър навяваха в душата му неизказано блаженство. Той се вглъбяваше в спомените си, мечтаеше, усмихваше се. Вечна пролет цареше сякаш по тия места. И ако той не чувствуваше такава умора и би отишел наблизо из гората, струваше му се, че под всеки храст би намерил теменуги.", 
        "А наоколо вилнееше страшната и безмилостна смърт. Не тая смърт, която очите безтрепетно посрещат в битките. Не тая смърт, която настъпва в един само миг, наедно с тихия стон на куршума или сред ослепителния блясък на шрапнела. Тая смърт като че беше по-малко страшна, защото се знаеше и се посрещаше в опиянение и забрава. А тук вилнееше сега друга смърт — невидима, коварна и неумолима. Кого щеше да порази и кого щеше да отмине? Върху всички тя насочваше заплашителния си пръст, облъхваше ги с ледения си дъх, над всички еднакво тежеше — свирепа, тържествуваща и ненаситна.", 
        "Гробовете никнеха на всяка крачка. Болните отнасяха настрана, зловещи лагери из горите, където всяка сутрин живите с последни сили пропълзяваха няколко крачки, за да се отделят от мъртвите. Или пък в тъмно и отчаяно примирение оставаха на местата си, за да издъхнат и те между непогребаните трупове. Войната като че се забрави, неприятелят не се ненавиждаше, нито пък някой мислеше за него. Събрана в тесния ъгъл между двете морета, смълчана в биваците, в окопите, в селата и в горите, голямата армия се гърчеше в стонове и болки, намаляваше и се топеше. А времето беше все тъй хубаво, духаше все същият топъл и ласкаещ вятър, грееше топлото южно слънце. Но в тоя блясък тлееха миазми, лъхаше отрова, чувствуваше се зловещият дъх на смъртта. И най-смелите, и най-безгрижните се смутиха. Рачо Самсарът, чийто буен нрав не се превиваше и пред най-големите беди, не ругаеше вече и не протестираше, не говореше високо. Не уплаха, а скръбно недоумение и покорност се четеше на отслабналото му и повехнало лице. Той държеше в ръката си малка подвързана книжка, която постоянно четеше, и като посочваше безмълвната и страховита долина, изпълнена с умиращи и с очакващи смъртта си хора, говореше:", 
        "— Война! Не при Ески Полос, не при Колиби и Чонгора беше войната. Ето я нея, страшната и безмилостна война! Няма по-голямо бедствие от това на земята. А ние какво си мислехме, когато тръгвахме? Все едно като че отивахме на сватба. Но бог влага често пророчества в устата на простодушните и нищите духом и ги прави ясновидци. Помните ли какво говореше нашият дядо Слави на гарата? — „Виждате ли ги — казваше той за нас, — сто хиляди души са. Всичките ще ги туря на чифлика си. Кое време е, а? Жетва иде, жетва!“ Ето я на, жетвата. Пред тия толкоз много снопи би изтръпнал и най-ненаситният жетвар!", 
        "Не всички го разбираха добре. Но Рачо продължаваше да говори като на себе си. После разгръщаше малката си подвързана книжка и започваше да чете с висок глас:", 
        "— И аз погледнах, и ето, кон бледен и на него всадник, името му — смърт; и ада следваше подире му, и дадена му бе власт на четвърт част от земята, да умъртвява с меч, глад, мор и зверове земни. Наблизо седят Вартоломей, Кръстан и Караколев. С разширени от страх очи те внимателно слушат Самсара. Люцкан, легнал в палатката, също слуша, но ясно е, че нищо не разбира. Веднага подир тържествените и вещателни думи на Рача, той съвсем наивно и чистосърдечно извиква:", 
        "— Какво хубаво време! Ако и по нас беше тъй, цветя щеше да има и през зимата!…", 
        "Рачо Самсарът го поглежда, усмихва се и не казва нищо.", 
        "До късно през нощта Вартоломей пя черковни песни. На сутринта го изнесоха из лагера на носилка.", 
        "Очите му бяха затворени, главата му отпусната се люшкаше ту на една, ту на друга страна. Два дни по-късно по същия начин излезе от лагера и Рачо Самсарът. Всяка рота изгуби половината от състава си. Смъртта вилнееше и жертвите й нямаха брой.", 
        "Люцкан лежеше в палатката си. Смазан от умора, притъпен от болки и страдания, той запазваше все пак странното блаженство на лицето си, гледаше мечтателно, усмихваше се. А вечер заспиваше съня на праведник и сънуваше обширни полета, покрити не с ниви, а с някакви едри фантастични цветя. Всички видове багри блещят сред тях, най-приятен мирис издават. И слънце ги огрява, и вълнуват ги леко топли ветрове…", 
        "IX", 
        "Вече втори ден трае атаката на чаталджанските укрепления. Ротата на Люцкана е залегнала в рова на едно шосе. Тя е в поддръжка. Веригите са наблизо и оттам иде страховит и многогласен екот: гърмят пушки, зловещо тракат картечници, тъпо и басово трещят експлозиите на бомбите. Грамаден дъб се изправя току пред шосето. Вихрушката на куршумите, която се носи из въздуха, връхлита право отгоре му, чука по яките, като че железни клони, бели кората им, събаря вейки и листа. Ротният командир се тули зад дебелия дънер и предпазливо поглежда напред. Войниците нито говорят, нито се движат. С обтегнати и пребледнели лица, те плътно се притискат към земята, фуражките им чертаят права линия и между тях ясно личи една с дървен кръст отпред. Това е Люцкан. Той изглежда спокоен и прехласнато гледа пред себе си.", 
        "Никой не вярваше, че той ще излезе жив из зловещия лагер при Софас. Сам той се чувствуваше много зле и след като изнесоха на носилка Рачо Самсара, повярвал беше, че иде и неговият ред. Той беше толкоз слаб, че поискваше ли някога да се изправи, нозете му затреперваха, подгъваха се и той нямаше какво да прави, освен пак да легне. Но атаката започна съвсем неочаквано и силното възбуждане, което обзе всички, даде неподозирани сили и на Люцкана. На тръгване фелдфебелът отделяше болните от здравите. Вечно ядосан, готов да види навсякъде преструвка и лъжа, той неволно трепна, когато видя болезнения и жалък вид на Люцкана. „Здрав ли си?“-попита го той. „Тъй вярно, господин фелдфебел!“ — отговори Люцкан, и то само затова, защото тая фраза дойде на устата му, а не другата — „съвсем не“, единствените отговори, които той даваше на всички запитвания на това строго и намръщено началство.", 
        "Нему, собствено, беше все едно ще остане ли в лагера, или ще върви напред. Той беше болен — това чувствуваше добре, — но и нещо друго тежеше на душата му и помътваше и без това бедния му ум. На всичко, което ставаше наоколо му, той гледаше с тъпо и вцепенено безразличие. Единственият светъл луч, който огряваше съзнанието му и го повръщаше към действителността, това бяха мислите му за миналото. Само тия мисли можеха да се задържат в паметта му, само те можеха да запалят пламъка на угасналите му очи, да докарат усмивка на безкръвните му и посинели устни. Машинално той вървеше наедно с всички, машинално вършеше това, което вършеха и те. Понякога той дохождаше повече на себе си, шрапнелите, които се разпукваха наблизо, го сепваха, разбираше вече добре това, което ставаше наоколо. „Виж го ти турчина — весело си шепнеше той, — не иска току-тъй да си даде царството. Държи се!“… Но веднага потъваше в предишните си мисли, повръщаше се към неизменните си спомени и като гледаше същите тия шрапнели как нижеха във въздуха млечнобели, с огнени сърцевини кълба, струваше му се, че вижда странни някакви цветя, които ту чезнат, ту разцъфтяват във въздуха.", 
        "Той лежеше сега в рова на шосето и гледаше пред себе си. Мъглата нечакано се раздигна. Откриха се зловещите очертания на чаталджанските фортове. Жива душа не се виждаше по тия голи и посърнали поляни. Но зад всяка могила и зад всеки хълм светваха кратки червени блясъци — стреляха прикритите батареи. Гърмежи не се чуваха, защото всичко се сливаше в един непрекъснат адски шум. Тоя шум расте от минута на минута. От високия дъб по-често се ронят листа и съчки. Гърмежите, трясъкът, фучението на гранатите, зловещото тракане на картечниците — всичко това не само че не плаши Люцкана, но, напротив, събужда у него някаква странна веселост. Той следи червените блясъци, които се показват по цялата линия на хоризонта, радва се, когато те са особено много, иска му се дори да се пошегува над самия себе си. „Хе-хе! — нисичко се провиква той. — Люцкан гори в червени пламъци. По-е-ма!“", 
        "И той продължава с още по-голямо внимание да следи червените блясъци. Те се явяват ту изрядко, ту по много изведнъж, преплитат се и се догонват. Всичко това е тъй хубаво. Като че някаква невидима ръка с лудешка весела щедрост пилееше на всички страни червени като пламък цветове. „Лалета! — мисли си Люцкан. — Червени лалета. Любов, само любов!“", 
        "Изведнъж той скача, защото доста късно е забелязал, че другите войници са станали и той трябва да ги догонва. Ротният командир не е зад дънера на дъба, а върви далеч пред ротата и силно размахва сабята си. Войниците вървят из храсталаците, сухата шума хрущи под стъпките им, някакви плахи звукове замират във въздуха и от време на време нещо силно изплющява на земята, или пък сред вейките на дърветата. Гората се свършва и войниците излизат на открито. Отново се рисуват на хоризонта мрачните очертания на фортовете и зад тях непрекъснато блещят червени светкавици. Люцкан гледа нататък. Мисълта за червените лалета изниква в ума му. „Любов!“ — шепне вече той, но изведнъж нещо силно го блъсва в гърдите, пред очите му притъмнява, той се полюлява, изпуща пушката си и с прострени напред ръце, пада ничком на земята. От войниците някои го забелязват, някои-не. Всички бързо отминават напред.", 
        "Мина се много време. Надвечер ония, които бяха отишли да атакуват, отстъпиха назад. Люцкан лежеше в същата поза, в която беше паднал. Лицето му беше избистрено и бледо, под него земята се червенееше от кръв. Войниците, които на връщане минаха покрай него, помислиха, че е убит. Но ето, той бавно и уморено отваря очи. Никъде не го боли, но ръце и нозе са като вкочанени, нещо го натиска и той няма сила да направи и най-малкото движение. „Ранен съм“ — досеща се той и кръвта, която облива дрехите му и земята под него, го уплашва. Няма ли кой да го види и прибере? Защо не дохождат още санитарите да го превържат? Той иска да извика, но из устата му излиза слаб, задавен глас.", 
        "Уморен от това малко усилие, той отпуща клепачи и повече не помръдва. Не го боли никъде. Тъй му е добре, да лежи тук, топло е, сън го наляга. Весело му е дори. Някой го гледа, говори му нещо много хубаво, усмихва се. А! Това е Цветана. Тя седи на прозореца, на коленете й е сложена неразтворена книга, тополите хвърлят дълга сянка пряко улицата. Той се спира под прозореца, таблата му е пълна с цветя. Той избира една едра и бяла хризантема и я подава на Цветана. Мъчно, неизказано мъчно му е в тая минута. Сълзи се явяват на очите му. „Госпожице-едва-едва продумва той, — вземете. Бяла хризантема. Прощаване. Няма вече нова любов!“", 
        "Той иска да говори още много, но гърлото му засъхва, устните му горят, цялото му тяло тежи и тръпне в нетърпими болки. Бавно и с мъка той отново открива очи. До него е нисък някакъв храст, но той, кой знае защо, му се вижда като необикновено високо и голямо дърво. Тихо е. Никъде вече не се чуват гърмежи. Прозрачна и млечнобяла мъгла замрежва въздуха. Къде е той? Защо е тук, какво става с него? Неутолима жажда гори устата му — капка, поне капчица вода да има! Отново той прави усилие да се подигне, но тозчас като че хиляди ножове пронизват гърдите му, глухо простенва и се отпуща пак на земята. Боли го сега навсякъде. Никой няма да му помогне и той ще умре. Става му страшно. Сиротен и злочест през целия си живот, той чувствува безкрайна жалост за себе си, в паметта му, над която болките хвърляха вече гъстия си мрак, изведнъж проблясва нещо свидно и любимо, нещо безкрайно мило. И в последната искрица на съзнанието си, събрал всички сили, които му оставаха, той извика: „Майко! Майчице!“", 
        "Тоя глух и горък стон заглъхна без ехо в нощта. Настъпи кратка пауза от напрегната тишина. Веднага след това откъм насрещния рид, където се тъмнееше черната маса на гората, се зачуха странни гласове. Жални и тънки писъци се издигнаха най-напред, като че плачеха пеленачета, след това гласовете се усилиха и се смесиха, плачеха едни, смееха се други.", 
        "Виеха глутница чакали.", 
        "Съмна се. Времето беше чудно хубаво. Очистено от мъглите, небето се усмихваше, възхитително ясно и синьо. Изгря слънце, откъм юг задуха топъл и нежен като милувка вятър. Тихо и безлюдно беше все още наоколо. Люцкан лежеше на същото място и в същата си поза. Нищо не показваше, че в тоя неподвижен и вкочанен труп може да се таи още искрица от живот. Но ето натежалите клепачи потрепват, бавно и с мъка се отварят и затварят. Най-после те се подигат и откриват очите — мътен, блуждаещ и нищо невиждащ поглед. Той гледа тъй дълго време и не може да разбере ни къде е, ни какво става с него. Никъде не го болеше, нищо не желаеше, нищо повече не му трябваше. От време на време нещо стяга слепите му очи, погледът му се замъглява и той нищо вече не вижда. Струва му се, че минава след това дълго, безкрайно дълго време. Отново той отваря очи. Ниският храст е пак пред него, той го гледа, но никак не може да разбере какво може да бъде това гигантско и чудновато дърво. Много време и много усилия бяха му потребни, за да разбере, че това не е никакво дърво, а обикновен храст.", 
        "Но нещо друго обръща вниманието му. Нещо се белее отстрана на храста, губи се и се показва. Какво може да бъде пък това? Огромни два кръга, единият по-голям и бял и вътре в него — друг по-малък и жълт. Тия кръгове висят във въздуха, люлеят се, някаква радостна усмивка иде сякаш от тях. Постепенно и тия кръгове намаляват, стават съвсем малки, очертават се определено и ясно. Та ето що било това!", 
        "Стрък бяла лайка, малко едно цвете, което се полюляваше от вятъра и ту се възвиваше, ту показваше цялото си венче срещу погледа на Люцкана. Той разбра най-после какво виждаха очите му. Погледът му не се отмести вече в друга посока. И ето, като по някакво чудо сякаш, лицето му се разведряше, някаква тиха и вдъхновена радост раздипляше бръчките му, отпъждаше сенките. В угасналия вече поглед заблещука слаба искрица, устните се помъчиха да се усмихнат. Едната му ръка сочеше нататък. Пръстите се разшаваха и бавно, с мъчителни и отчаяни усилия се насочиха към засмения цвят, леко разлюлян от вятъра…", 
        "X", 
        "Няколко дни по-късно на Чаталджа беше спокойно и тихо. Примирието беше сключено и многобройни флагове показваха демаркационната линия между двете страни. Из пространните поляни, които оставаха между тия флагове и където беше се разиграла страшната драма на боя, лежаха безбройни трупове. Прибираха ги и ги погребваха сега. По всички посоки, като работни и грижливи мравки, сновяха санитари. Двама души конници отиваха ту при една, ту при друга група. Това беше един санитарен полковник, придружен от млад момък, офицерски кандидат. Полковникът беше дал нарежданията си и се връщаше вече в землянката си. Хубавото време, мисълта за добрия обяд, сключеното примирие, което туряше край на страшната война и премахваше всяка опасност, всичко това го настрояваше най-весело. Неговият голям чин му даваше и правото да съди за всичко авторитетно и умно.", 
        "— Забележете, млади момко — разтегнато и напевно говореше той. — Забележете добре позите на тия кадаври. Не личи ли в тях ясно туй, що е движело душите им в последната минута? Да, интересен факт…", 
        "Случайно те минаваха покрай трупа на Люцкана.", 
        "— Вижте тоя — продължи полковникът. — Вижте лицето му, вижте прострените му напред ръце. Като че да би могъл да стане, отново би полетял срещу врага…", 
        "Младият момък слушаше толкоз, колкото чинопочитанието го задължаваше. Той се вгледа в това изгаснало и безжизнено лице, забеляза вторачения поглед и това чудно умиление, което беше застинало на него. Проследи посоката на погледа, проследи и протегнатата ръка. Очите му срещнаха белия цветец, леко разклатен от вятъра. Той спря коня си и още веднъж се вгледа в трупа. „Бедният! — помисли той. — В последната си минута той като че се е мъчил да откъсне това цвете!“", 
        ""
    ], 
    "analysis" : [
        "Една по-сложна трактовка на проблема за оцеляване на човека в условията на войната дава разказът „Последна радост”. Образът на Люцкан е като тип-герой, пленник на красотата. Чрез него Йовков гради основния естетически модел за човешката личност, пребиваваща в непрагматично естетическо време и пространство – светът на цветята и любовта като знаци за красотата. Този свят е алтернативен на тривиалния прозаичен свят – неприспособимост, неадаптираност и в мирновременния и военния бит; за последната сцена две гледни точки на жеста – извод естетическия порив умира последен. В тази творба се налагат общочовешки мотиви за същността на живота. Той поставя два основни проблема и е разделен на два дяла – мирновременния и войната.", 
        "      Разказът започва с ретроспекция, като се показва градът след войната. Люцкан също е споменат. Утвърждава се идеята за преходния човек и непреходната човечност. Тези неща се превръщат в нравствена памет.", 
        "      В първия главен топос е градът, даден в развитие. Той е социален свят, който носи ограниченост и затвореност. Промяната идва отвън. Новото се премесва с миналото и настоящето. „Последна радост се състои от 10 части. Пет от тях са посветени на мирновременния живот. Люцкан е фигурата, която обединява двата времеви пласта. Той е чудак, романтик, живее в пределите на един свой, по-различен свят. Люцкан е вън от традиционната психика на обикновените трудови хора. Увлича го красотата към цветята. Героят носи духовното блаженство, безобидна честота на душата, която е свърталище на обичта. Времето, когато се описва мирът е сегашно, т.е. то е вечно. За Люцкан цветята са символ на красота и любов и той ги разнася с радост, като тълкува емблематичното им значение. Градът, в който живее е обрисуван в празник и в делник. Света, в който попада Люцкан е пазарът. Сред него той е необикновен със своята професия – единственият продавач на цветя. За него най-точно е авторовото определение – Люцкан е сиротинка. Контрастното противопоставяне на човек – действителност е залегнало дълбоко в същността на образа. Този контраст се засилва сред ужасите на войната. Двата свята се пресичат на гарата, когато мирните хора стават войници. Гарата е емблематичен знак – спирка, място начало и край на някакво движение, среща и раздяла за промяна. Йовков използва този топос, за да покаже непрекъснатата промяна на света. Индивидите се превръщат в мнозинство. Войната изпъква с всичкото зло, което носи. Много силно се проявява конфликтът между красивото и грозното. В този абсурден свят Люцкан е необикновен, странен. Той не познава смисъла на войната, не разбира как е попаднал и къде отива: „Войната, което виждаше сега беше безмилостна, страшна и главно неясна и неоправдана”. Миналото, мирният живот, някогашната радост са потъпкани от войната. Образът на Люцкан, въпреки дълбоко трагичната окраска е отражение на живота. С особена символност е разкрит героят и заобикалящите го по време на войната. Тя присъства чрез военното облекло. Представата „мравуняк” обезличава, деперсонализира и насочва към примитивност. Колоната, която се движи като змия насочва към фолклорни архетипи, а образът на змията символизира страдание, зло, смърт, коварство. Войната е представена и чрез природната картина подобно на Вазовия разказ „Иде ли?” с описанието на калта, дъжда, мъглата. Тук хората се оварваряват, стават първични. Злото се превръща в основа на човешкото поведение. Мястото на Люцкан е в мирния свят. Той е вън от мнозинството. В нея Люцкан не става като другите, защото е вън от света на злото, той е идеалист. Разказът е разделен на дялове, защото всяка случка е сама за себе си. Използвана е ретардация, за да се разкрие психологията на хората, изявяваща се чрез тяхното всекидневие. Балканската война е свещена. Войниците са доброволци и така доказват мъжкото, воинско начало на българите.", 
        "      Смъртта на Люцкан е с усмивка. В последния жест – протегнатата към лайкучката ръка е въплътен копнежът към живота. Това е последният ярък символ на човешката красота и поезия. Показан е не само жеста, но и символът – малкото бяло цвете. Бялото символизира чистотата и надеждата. Тук се преплитат двете начала у Йовков – романтичното и реалистичното. Люцкан умира и реалността побеждава. Заключителният пейзаж съдържа контраст и ирония. Санитарният полковник вижда в протегнатата ръка героичен устрем. На него Йовков противопоставя чрез вътрешния монолог на младия войник реалността: „бедният, в последната си минута той като че ли се е мъчил да откъсне това цвете”.", 
        ""
    ], 
    "name" : "Последна Радост", 
    "__v" : NumberInt(0)
}
{ 
    "_id" : ObjectId("5c5ec7327f59352844896f70"), 
    "paragraphs" : [
        "„Божием попущением тое лето", 
        "удари една чума напрасно, и запали вся земя,", 
        "в касабите, и селата. Не оста чисто ни едно село,", 
        "грех ради наших!“", 
        "Стар летопис", 
        "Чу се, че в долните села, далеч не повече от един ден път, дошла чумата и хората там мрели толкоз много, че не сварвали да ги погребват. Тая страшна вест изплаши всички и, както ставаше и при друга напаст — когато се зададяха кърджалии или се повдигаше сефер и война, — мъжете се насъбраха на Черковното кафене, а жените по протките и се заловиха да тълкуват новината. И тъй като опасността беше еднаква за всички, примирението лесно идеше и в тая задушевност мнозина дори можеха да се шегуват и смеят. Но вечерта, когато всеки се прибра у дома си и остана сам, призракът на смъртта отново се изправи, неумолим и страшен. На другия ден всеки мислеше съседа си за молепсан от чума, затваряше се в къщата си и здраво залостяше вратите. Спотаиха се всички и само чакаха да чукне клепалото за умряло или да се вдигне плач в някоя къща.", 
        "А и самото време беше нездраво, задушно. Въздухът, отровен от тежките миазми на лешове и нечистотии, беше замрежен от прах. Същият тоя прах покриваше къщи, дървета и улици, тъй че всичко беше потъмняло и сиво, каквато беше и изсъхналата земя. Месеци наред не беше капнало капка дъжд. Горите насреща в планината горяха. Денем там се виждаше само дим, но вечер върху тъмните плещи на Балкана пламваше огнената линия на пожарите, сключена в огромен кръг, който все повече растеше.", 
        "Всички тия неща, твърде обикновени във всяко друго време, сега добиваха смисъла на знамения. Страх подкосяваше силите, помътваше разума. Страшната болест дебнеше отвсякъде и всеки гледаше да си помогне сам, както знаеше и както беше чувал. Чесънът стана скъпо и рядко лекарство. Не забравиха и силата на магиите: пред много протки увиснаха чудновати китки, в които имаше сух босилек, червена нишка и крило от прилеп или кълка от жаба. Из гиризите протекоха разноцветни води, в които се виждаха остатъци от варени билки. Някой се досети и запали в двора си огън от говежди тор. Скоро такива огньове пламнаха във всяка къща. Гъст миризлив дим изпълни селото, смеси се с дима от пожарите на Балкана и замъгли цялата околност. Не подухваше и най-слабият вятър. Тишината стана още по-дълбока и по-страшна.", 
        "Минаха тъй няколко деня. Никой не умря, чумата не беше дошла, може би и нямаше да дойде. Хората позабравиха предпазванията си, взеха да си приказват най-напред през плетищата, после по комшулуците и най-сетне излязоха и по улиците. Но никое зло не иде само. През тия няколко дни във всяка къща усетиха нужда от много неща. Брашното се привършваше и друга не по-малка опасност показваше вече страшното си лице — гладът.", 
        "Жените се вайкаха и плачеха пред мъжете, мъжете се срещаха край плетищата, разменяха по някоя дума и гледаха в земята. Утре селото щеше да пламне от страшната болест, какво ще правят? Да бягат в Балкана? Но всеки имаше на главата си по пет-шест гърла и трябваше да се мисли за най-главното — за хляба. Трябваше един умен, един сърцат човек, който да каже какво да се прави и да поведе селото. Името на хаджи Драгана започна да се шепне по-често. Той беше човекът, който можеше да спаси селото. Първо това си го казаха помежду най-близките съседи, после премина от махала на махала и не след много време четирма старци, избрани от цялото село, отиваха вече към къщата на хаджи Драгана. Отиваха да му кажат, че съдбата на селото е в неговите ръце.", 
        "Из пътя старците позабравиха за чумата и мислеха как ще влязат в къщата на хаджи Драгана. Сприхав и начасничев човек беше хаджият, понякога ще те посрещне тъй, че не знае къде да те тури, а понякога ще те нахока и ще те изпъди. И когато старците стигнаха пред тежките, обковани с желязо порти на хаджи Драгановата къща и дядо Нейко, муфтарят, почука на мандалото, всички други сложиха ръце на патериците си и потопиха очи в земята. За голямо учудване, тоя път, щом казаха на хаджи Драгана кои са и защо идат, той на часа каза да ги пуснат.", 
        "И дворът на хаджи Драгана се стори на старците не такъв, какъвто го знаеха. Аргатинът, който вървеше пред тях, като че стъпяше на пръсти, очите му гледаха плахо. Никой от многобройната челяд на хаджият не се виждаше из двора, големите анадолски кучета не се и помръднаха на синджирите си. Но през оградата на градината заничаха вейки с жълти едри дюли и старците си помислиха, че ако те изглеждат тъй хубави, то е затуй, защото утре не ще има ръце, които да ги откъснат. Когато стигнаха под асмата и повдигнаха очи, там нямаше толкова листи, колкото грозде. И тия черни, набити гроздове им се сториха също тъй прокоба на напаст.", 
        "Намериха хаджият горе в стаята, седнал по турски на минсофата, с чибук в ръка, а други пет-шест празни чибука бяха наредени на стената зад него. Отпреде му на червения килим беше сложен филджан с кафе, в слънчевия сноп, който влизаше през прозореца, плуваше на тънки ивици тютюнев дим. Изути по лапчуни, старците безшумно минаха и насядаха по възглавниците. Скъп беше на приказки хаджи Драган и направо ги попита какво ги носи при него.", 
        "Мъдро, отмерено и бавно, дядо Нейко започна да говори най-напред за чумата, за страха на селото, после за немотията и тъкмо щеше да започне да приказва за глада, влезе Тиха, дъщерята на хаджи Драгана. Тя донесе кафе за всички. Отдъхнаха си старците, като видяха поне една весела душа в селото. Очите на Тиха, продълговати и черни като сливи, пак тъй дяволито си светеха, косите й бяха гладко прибрани на път, страните й пресни като праскова. Тя не се стърпя да не се закачи и сега и като подаваше кафето на старците, успя да им пришепне, без да я чуе баща й, че й е чудно как чумата не е взела още такива стари хора като тях.", 
        "— Да пази бог, чедо — каза дядо Нейко, — то като дойде, не гледа старо, младо…", 
        "— Не — засмя се пак Тиха, — стари кожи й трябвали сега, старите щяла да мори.", 
        "Докато хаджият разбере за какво приказват, Тиха излезе. Поизкашля се дядо Нейко, едно, да скрие шегата на момичето, друго, за да се приготви, и пак почна думата си. Отново приказва за чумата, после за глада, после пак за чумата. Най-после той свърши и рече:", 
        "— Селото на тебе гледа, хаджи. Ти баща, ти майка…", 
        "В тая решителна минута старците наведоха очи и чакаха да чуят какво щеше да каже хаджи Драган. Изведнъж весел, гърлест смях екна в стаята: смееше се хаджи Драган. Старците учудено го гледаха. Едър човек беше хаджият и както беше се дръпнал назад и се смееше, цялото му тяло се тресеше, а лицето му беше се наляло с кръв.", 
        "— Та затуй ли сте дошли при мене? — гръмна дебелият му глас. — Ами че аз… Ха-ха-ха! Аз сватба ще захващам днес, а вий за умиране приказвате.", 
        "— Какво думаш, хаджи — рече дядо Нейко, — може ли?", 
        "— Защо да не може? Женя Тиха, ви казах. Останало ми е едно момиче, ще оженя и него.", 
        "— Бива ли, хаджи? Хората мрат…", 
        "— Кой мре? Къде мрат? Какво ми дрънкате вие мене! Никаква чума няма, ви казвам аз. Ако мрат някои, мрат от страх. Така е — уплаши ли се човек, поиска ли да умре, ще умре. Не ми е изпила кукувица ума мене; ако имаше чума, залавях ли сватба!", 
        "Старците трепнаха. Надеждата, която всеки таеше в себе си, се пробуди и те й повярваха.", 
        "— Право казва хаджият — казаха си те. — Не ще да е чума, страх ще е…", 
        "Не отстъпваше само дядо Нейко:", 
        "— А глада? Брашно няма вече у никого.", 
        "Хаджи Драган махна с чибука си.", 
        "— Хамбарите ми са пълни. Има за цяло село. Ще дам на всички. Не ще им го дам току-тъй, ще ми го платят, когато имат, но ще им дам. А сватбата ще си направим.", 
        "Когато по-късно Тиха влезе и за трети или четвърти път внесе пълно бакърче с вино, от старото, червено вино на хаджият, тя завари старците, че приказват всички в един глас, весели и пийнали. И тя шеташе между тях, усмихваше се и по-смело им подхвърляше шегите си.", 
        "— Вий приживе помана ли си правите — казваше им тя.", 
        "А старците клатеха глава, смееха се и в сладкото опиянение на виното, което сякаш ги люлееше на люлки и ги караше да забравят възрастта си, тая черноока мома им се виждаше такава палава, такава хубава!", 
        "* * *", 
        "А след обяд стана тъй, както беше казал хаджи Драган: сватбата започна. Сред мъртвилото, което досега цареше в селото, и сред гъстия дим на огньовете изведнъж се зачуха гайди, загърмяха тъпани. По протките и по мегданите се насъбраха жени. Какво е туй? Луди хора ли има в селото? А когато разбраха, че хаджи Драган жени дъщеря си Тиха, същото казаха и за него: „Луд ли е? В такова време!“ Но колкото и да осъждаха хаджи Драгана, ударите на тъпаните ги ободряваха, развеселяваха се, без да щат, радваха се и най-после свършиха с туй, че сами признаха, че хаджи Драган постъпва много добре. Хаджи Драган знае какво прави. Остана само една загадка: защо хаджи Драган женеше Тиха за същия тоя момък, чиито сватовници беше върнал преди месец? Тогава бяха помислили, че Тиха иска да чака Величка Дочкин, с когото се бяха искали и който от три години беше на печала. Какво беше станало сега — Тиха ли се беше отказала от Величка, или хаджи Драган беше се раздумал?", 
        "Ето за кое се приказваше по протките и по мегданите. А в това време дядо Нейко слизаше от единия край на селото към другия. Защо хаджи Драган даваше дъщеря си на Люцкановия син, добър и имотен момък, а не чакал да се върне синът на Дочка вдовицата, гол като хурка — това не го занимаваше. Хаджи Драган знаеше какво прави. Важното за дяда Нейка беше, че хамбарите на хаджи Драгана се отварят за селото и каквото и да става, глад няма да има. Това той разправяше на жените, покрай които минаваше, и завършваше:", 
        "— Чума няма. Ако имаше чума, луд ли е хаджи Драган да започва сватба?", 
        "И той казваше това не само да ободрява другите, а сам вярваше в него. И весел, важен като всеки муфтар и малко с помътена глава от старото вино на хаджи Драгана, дядо Нейко продължаваше пътя си. Той гледаше да стигне до долния край на селото, защото там беше си нарочил най-главната работа. Знаеше, че докато мало и голямо се чудеше где да се дене от страх, тук, в долната махала, дрипави нехранимайковци се събираха по механите и казваха: „Нас чума не ни хваща. Чумата е за чорбаджиите. Ние ще ги мъкнем на гробищата.“ Сега дядо Нейко ги свари в механата, че държат чашите си, слушат тъпаните и се гледат като замаяни. „Какво е?“ — питат се. „Какво е — отговаря дядо Нейко, — сватба.“ И си излиза, като ги оставя да се гледат един други в очите и да се чудят.", 
        "Когато дядо Нейко се върна у хаджи Драганови, на двора под асмата, под черните гроздове, играеше голямо хоро. Играеха като луди, потънали в пот, като че бяха къпани. Нямаше врагове вече хаджи Драган, в двора му беше се събрало цяло село. Който беше на хорото, играеше, който не — отиваше при хамбарите и подлагаше чувалчето си: Вълко, кехаята на хаджи Драгана, сипеше жито като злато и бележеше с ножа си по рабошите. Дядо Нейко беше доволен.", 
        "Така вървя тая небивала сватба цяла неделя. Съмнеше ли се, всеки тичаше към хаджи Драганови. Развеселяваха се един други, играеха до премаляване. Но имаше нещо болно в това веселие. Пиеха вино, за да приспят грижите си, смееха се, за да прикрият страха си. И гледаха се плахо един други и всеки мислеше, че някой знае нещо лошо и не го казва. А вечер пожарите светеха на Балкана. Щом се приберяха у дома си, същите тия хора, които бяха се веселили на сватбата, сега заключваха вратите си и плахо се ослушваха. Залъците се спираха на гърлото им. Когато заспиваха, душеше ги тежка мора. И при слабия блясък на кандилата лицата им изглеждаха бледи и измъчени като на мъртъвци.", 
        "Дворът на хаджи Драгана беше пълен с хора. Чакаха да изведат булката. Но тъкмо в това време се случи нещо, което внесе голям смут сред сватбарите: откъм север, над кориите, се показаха орли. Гледаха ги всички. Много орли. Опънали широки криле и сякаш не хвърчат, а се плъзгат, като че ги носи вятър. Къде можеха да отидат тия орли, ако не там, гдето има мърша, гдето има леш. Отиваха право към долните села, а там беше чумата, там мряха хора. Никой не каза това, но всеки си го помисли.", 
        "— Какво сте се зазяпали? — екна силният глас на хаджи Драгана. — Я свирете! — викна той на слисаните гайдарджии. — Чорбаджийско хоро искам. Тежко. Хайде, захващайте.", 
        "И гайдарджиите, на челата на които светна по една жълтица, залепена от хаджи Драгана, надуха гайдите. И хорото се залюля от единия край на двора до другия. Сам хаджи Драган го водеше, на две глави по-висок от другите.", 
        "Лудешко веселие обзе пак всички. Но останаха някои настрана, които си шепнеха нещо.", 
        "— Виж какви са червени очите на хаджият! — казваше един.", 
        "— Тряба да си е попийнал.", 
        "— Не, плакал е!", 
        "А вътре в къщи, в стаята, където обличаха Тиха като булка, никой не беше останал освен нея. Дружките й бяха излезли да гледат орлите. Когато се върна първата от тях, Рада, която беше и най-вярната дружка на Тиха, видя, че Тиха беше си закрила лицето с ръце.", 
        "— Ти си плакала! — рече й тя.", 
        "— Кой, аз ли? Мислиш ли, че аз мога да плача?", 
        "И Тиха се смееше, но в очите й светеха сълзи.", 
        "— Ах, Тихо, ах, сестро, само да видиш колко орли! Ах, не е на добро!", 
        "— Я се остави!", 
        "— Тихо, сестричко, не се сърди. И що ти трябаше в таквоз време, да беше почакала. Можеше и Величко да се върне.", 
        "— Величко ли? Защо ми е Величко, аз си имам мъж. Кой знай къде го е тръшнала чумата. Дано тез орли неговите меса да късат!", 
        "За миг очите й потъмняха, но веднага пак се напълниха със светлина и тя се засмя. Влязоха и другите й дружки. Върху черните коси на Тиха сложиха червено було и пръстите на момичетата бързо започнаха да го диплят, да го редят.", 
        "Обичай беше да се плаче, когато булката напуща бащината си къща. Но сега плакаха не само домашните, но всички, плакаха дори хора, които не знаеха що е сълзи през живота си. Трябваше хаджи Драган пак да се намеси и сватбата тръгна към черквата.", 
        "Нищо не се случи из пътя, освен конника, когото видяха да влиза от другия край на селото. Тоя човек препускаше с всичките сили на коня си, кой можеше да бъде той, какво носеше?", 
        "Черквата се изпълни с народ. Запалиха свещите на полюлея и под него се изправиха булката и младоженецът. Започна се венчаването. Отведнъж откъм вратата се зачу шум. „Не сте ли го видели?“ — викаше женски глас и в настъпилата тишина познаха гласа на Дочка вдовицата.", 
        "— Ей сега си дойде — говореше тя на най-близките до нея. — Скочи от коня си и щом му казах, право към черквата… Тук тряба да е дошел.", 
        "— Дошел? Кой дошел? — плахо попита някой.", 
        "— Аааа! Дошла, чумата дошла! — писна женски глас навътре.", 
        "И както беше гъсто насъбрано, множеството се поклати, готово да бяга.", 
        "— Стойте бе, хора! — завикаха някои мъже. — Нищо няма, нищо!", 
        "Поуспокоиха се и се повърнаха. Но отпред, пред олтара на черквата, остана празно. И ето, на това място се появи мъж, млад, но почернял, прашен. Очите му, устремени към булката, горяха като въглени, полюляваше се. Поиска да пристъпи, но се присви в страшни гърчове, на лицето му се появиха черни петна. Краката му се подкосиха и той падна.", 
        "— Чумав! — извика някой. — Бягайте!", 
        "Всички се урнаха назад, заблъскаха се, завикаха. След туй се чу тропот като от стадо и черквата, останала съвсем празна, светна. Под полюлея стоеше само Тиха. Искаше да бяга и тя, но видя една жена и се спря: беше Дочка. Тя гледаше падналия пред олтара, чупеше ръце, очите й бяха като на луда.", 
        "— Ах, боже, какво да правя — викаше тя, — син ми е, а е чумав! Ах, боже!", 
        "Няколко пъти ту пристъпва към него, ту се връща и най-после, като се хвана за косите и заплака, избяга и тя.", 
        "Тогава Тиха тръгна към чумавия — Величко беше, позна го още щом се появи. Тя се наведе, обърна лицето му, после седна на каменното стъпало пред олтара, тури главата му на коленете си и го загледа в очите. Булото й падна и закри нейното и неговото лице. Отзад, от потъмнялата икона, Исус ги гледаше и вдигаше десницата си.", 
        ""
    ], 
    "analysis" : [
        "Всички разкази в сборника „Старопланински легенди” са натежали от символичен смисъл, но „През чумавото” носи най-добре изявена символика на жертвоприношението в плана на ритуалното групово преживяване. Още епиграфът (или мотото) налага потребността на текста да бъде разбран като сказание за греха и за пътя на неговото колективно изкупление: „Божием попущением тое лето удари една чума... Не оста чисто ни едно село, грех ради наших!” В последното изречение Исус гледа от една потъмняла икона и вдига десница в недвусмислен жест на благослов-опрощение.", 
        "Идеята за престъпление и наказание-изкупление изглежда недвусмислена рамка на символичния дискурсивен проект. И все пак въпросът „Какъв грях? Кое престъпление?” няма да получи еднозначен и ясен отговор. Грехът може да бъде в егоизма и отчуждението на хората, в изчезналите доброта и любов; така поне ще изглежда една възможна християнска интерпретация. В по-широкия план на идеята за жертвена обредност можем да кажем, че за разказа на Йовков, с неговото циклично време, грехът е винаги тук, вече в сърцата, както в християнската идея за първородния грях. Веднага след епиграфа, още в първото изречение текстът пак настоява да бъде прочетен митологично, като поделя пространството по символичен начин: „Чу се, че в долните села... дошла чумата.” Светът на разказа става двуполюсен: тук и там, горе и долу... В Долния свят, разбира се, живее Смъртта. Чумата най-често символизира абсолютното зло, самата необратимост на всички нещастия, които могат да сполетят човека, с други думи, смъртта. В нашия разказ тя ще бъде нееднократно свързвана с пътя отдолу-нагоре, оттам-натук; чумата пътува на кон, лети с орлите; тя е пътник, който сполита човешкия свят.", 
        "      Първият опит за жертване навлиза с мотива за сгрешения младоженец. Сватбата, която застава в центъра на сюжетното действие, има абсурден характер според представите на житейската логика. Тя наистина е „небивала”: само преди месец годеникът е бил върнат с отказ; разположена е в художественото време така, че да разиграе „пир по време на чума”. Има нещо отвъд-естествено в поведението на бащата и дъщерята, които се веселят и плачат едновременно, повторено в истеричния модел на колективното поведение. Сватбата е ясно обагрена с усещането за нереалност, за край и предстоящо възмездие; тя отключва поредица от прояви с жертвен характер. Особено интересен сред тях е „сватбеният банкет”; текстът го разполага върху две традиционни опори на ритуалното хранене: хляб и вино, плътта и кръвта на жертвата. Известната антроположка Каролайн Байнъм, която посвещава важни изследвания на церемониалното хранене, пише: „Храната преди всичко е означавала плът; плътта означава възможност за страдание, а страданието означавало изкупление”. И тъй като хлябът и виното представляват основни елементи на християнската символична система, можем да разберем сватбения пир в нашия разказ чрез съпоставката му с един библейски пример от Евангелието на Матей. Там Исус разказва притчата за сватбеното угощение, вдигнато от един „човек-цар”, което сравнява с небесното царство. Символичният смисъл на пира е да събере на едно място много и всякакви хора, за да избере между тях онези, които ще могат да извървят пътя на откровението: „защото мнозина са звани, а малцина избрани”, както се казва в текста. И тук, както при Йовков, сватбата е само начин на преход към Окончателното събитие, символичен момент, в който една група, представителна за всички хора, ще се приобщи към способността за страдание-изкупление на човешките грехове. Тази идея кулминира в новозаветния разказ за Тайната вечеря, когато учениците на Христос извървяват последните стъпки на приобщаване към неговата свещена жертвоготовност, като поглъщат хляба и виното - ритуални аналози на Христовата плът и кръв.", 
        "      След като яденето и пиенето заемат толкова важно място в символиката на „сватбения банкет”, нека да видим какво/кого изяждат героите в нашия разказ. На първо място това са „плодовете” от имота на Хаджи Драган, бащата на Тиха. Като се започне с описанието на неговата градина, където влизат четиримата старци да търсят спасение (по асмата „нямаше толкова листи, колкото грозде”, едри плодове надничат отвсякъде...), продължи се с разточителното богатство на сватбената трапеза и се завърши с раздаденото жито, способно да изхрани цялото село, виждаме натрапливо изведена идеята за неземно обилие, почти абсурдно сред общия недоимък и страшната суша. Имотът, богатството на хаджи Драган са възможни единствено в контекста на символичната представа за рая. Това обаче ни навежда към представата за един друг „имот”, за едно друго „богатство” - неговата хубава дъщеря. Цялата символика, в която традиционното патриархално мислене вижда жената, подкрепя тази идея: в една дълга поредица от аналогии с митологичен характер женското тяло се представя в образите на плод, цвете, градина и рай. Така вече сме подготвени да разберем, че безумното ядене и пиене по време на чума ще кулминира в причастието с плътта и кръвта на избраната за жертва девица. (Тук само ще спомена, че „жертвената девица” е друг архаичен мотив, който текстът на Йовков нееднократно използва в различни сюжети.)", 
        "      Сватбата, както виждаме, отключва цял комплекс от ритуални действия с жертвен характер. Заедно с идеята за причастие идва мотивът за лудостта. Тя представлява състояние, което ще изведе обикновените селяни от тяхното битие, ще ги направи герои в сценария на една свещена драма. Един след друг полудяват всички герои на разказа. Най-напред, както му се полага според статута на „цар” и „баща”, започва хаджи Драган. От онзи момент, в който смехът абсурдно разтърсва едрото му тяло сред страха на четиримата старци, той все повече полудява и заедно с това все повече се засилва признаването на неговите права на водач над другите хора. От първите общи съмнения: „Луд ли е? В такова време!” - през вярата: „Чума няма. Ако имаше чума, луд ли е хаджи Драган да започва сватба?” до „лудешкото” веселие на хорото със зачервени от плач очи героят изразява поведението, типично за митологичен цар, който жертва своята дъщеря за общото благо.", 
        "      Постепенно цялото село започва да полудява и ритуалното поведение на селската група достига до своята кулминация. „Играеха като луди, потънали в пот като че бяха къпани”; „играеха до премаляване”; „Лудешкото веселие пак обзе всички”. Последна успява да полудее Майката - вдовицата Дочка: „Тя гледаше падналия пред олтаря, чупеше ръце, очите й бяха като на луд... Няколко пъти ту пристъпва към него, ту се връща и най-после, като се хвана за косите и заплака, избяга и тя.” Истинската лудост на майката очевидно е в симптоматичния отказ от задълженията на майчинството. След този белег на „пълното” полудяване може да настъпи моментът на откровението. И той настъпва с окончателното събитие: предхождана от орлите, идва Смъртта. Не е нужно да гадаем откъде и защо пристига; всичко това вече е казано във вълшебните приказки. С други думи, Смъртта идва от Долния свят („долните села”), за да прибере обещаната жертва. Освен това идва на кон; тя е Конник. В този символ кулминира християнската ерудиция на митологичното въображение в текста-Йовков, която надмогва традициите на българското фолклорно мислене, където чумата (и болестта изобщо) притежава женски черти. В нашия случай сме почти буквално препратени към една алегорична фигура от Откровението на апостол Йоан. Там, с разчупването на Четвъртия печат, идва Бледия конник. Въпреки че официалният български превод говори за „сив” кон, оригиналната дума в Библията е chloros, което означава жълто-зелен, цвета на чумата. Ездачът на жълтия кон носи името „смърт”. Тук отново трябва да си припомним, че гръцката дума thanatos, преведена като смърт, често е означавала чума. Йоан е накарал Четвъртия конник да изпълнява двойна служба: образ на чумата и символ на всички останали болести; с него завършва самият живот.", 
        "      Всъщност във финала на своя сюжет разказът преплита две много важни митологеми. От една страна - видяхме как се разгръща ритуалът на колективното жертвено изкупление, а от друга - ще открием идеята за свещения брак, в който жената е похитена от младоженец-грабител (например Хадес, господар на смъртта, в мита за Деметра и Персефона). Брачното сливане е смърт за девическото битие на жената и прераждане в същността й на майка. „През чумавото” разказва не само пътя, по който ще постигне спасение един колектив, но също така и начина, който ще гарантира неговото оцеляване и възпроизвеждане в течение на много столетия.", 
        ""
    ], 
    "name" : "През Чумавото", 
    "__v" : NumberInt(0)
}
{ 
    "_id" : ObjectId("5c5ec7ad7f59352844896f71"), 
    "paragraphs" : [
        "Един чудноват човек, нито селянин, нито гражданин, дрипав, окъсан, идеше към Еньовото кафене и самси Еньо, седнал отпред кафенето на сянка, не можеше да го познае кой е. Посред лято в тая страшна жега, тоя човек беше навлякъл дълго зимно палто, като попско расо, на главата му беше нахлузено смачкано бомбе, а краката му бяха обути с цървули. Но най-често очите на Еня се връщаха върху палтото на непознатия: едно време то ще е било синьо, ще е било от един плат, но сега нищо не личеше — оръфано, разнищено, навред надупчено, навред кърпено. И между безбройните разноцветни кръпки най-много се хвърляха в очи две-три много големи, взети сякаш от чувал или от най-проста аба и лепнати, както доде, с едър шев и избелели конци.", 
        "Човекът доде на две-три крачки и се спря. Той разбра, че Еньо не може да го познае, и малко обиден, с подигнати вежди, леко усмихнат, остави се да го геда Еньо и зачака. Той беше мършав, дребен човек, изгубен в окърпеното палто като в пашкул. Лицето му беше сухо, черно с рядка черна брада, очите му, като у пияниците или у хора, които не са си доспали, бяха влажни и замъглени. Еньо продължаваше да го гледа втрещено, непознатия се усмихваше повече.", 
        "— А бре, Серафиме, ти ли си? — извика най-после Еньо. — Ух, да те убий здраве, да те убий! Не мога да те позная бре…", 
        "— Аз съм, бай Еньо, аз. Натурален като жив, тъй да се каже…", 
        "— Аз пък рекох, че е таласъм. Помислих, че плашилото от даскал Тодоровата бахча иде насам. Да те вземе мътната, да те вземе. Мисля си: какъв ще е тоз изпаднал германец!", 
        "Серафим се засмя тихо, беззвучно, като поклащаше глава, той подпря на пейката тоягата си, сне и чувалчето, което носеше на рамото си. Всяка година, а понякога през година и през две, той се явяваше по тия места на Гергьовден или по Димитровден, когато слугите менят господарите си. Той беше от града, но търсеше работа по селата. Можеше да работи само лека, маловажна работа: на някоя мелница се приставяше да храни свинете, да чисти обора на някой хан, или пък пасеше един-два добитъка.", 
        "— Де беше туй лято? — попита го Еньо. — Рано си напуснал, щъркелите още не са си отишли. Де беше?", 
        "— В Белица бях туй лято, на една керемидарница. Има един Панайот там, кермедчия, при него бях. Керемидите му пазех.", 
        "Той говореше ниско, като че се боеше да не го чуе някой, с разширени и учудени очи, а после изведнъж се засмиваше и между посинелите му устни светваха зъбите му.", 
        "— Сухо беше туй лято — продължи той, — добра стока изкараха хората. Ама и берекетя натъй по селата беше добър. А нашите българи, бай Еньо, кога имат пари, къщи правят. Като мина харман, че като надойдоха ония турлаци с талигите, иззеха що керемиди имаше…", 
        "— Хъм… Взеха ги?", 
        "— До една. Три големи колелета бяха. Свършиха се. И чорбаджията, Панайот: нямам, кай, нужда от пазач, бай Серафиме, слободен си. Даде ми хака и… отряза ми квитанцията, тъй да се каже…", 
        "Като каза това, Серафим се усмихна и тъй като беше съблякъм палтото си, стоеше сега, мъничек, слабичек. Щом остави палтото на пейката, той тозчас се попипа над кръста, по пазвата. Еньо разбра, че там нейде е скътал парите си.", 
        "— Че вземи да си купиш едно палто! — посъди го строго Еньо. — Все трябва да си изкарал някоя пара̀. Да си купиш едно палто!", 
        "— Ща, ща, бай Еньо. Едно палто ще си купя. Ще си купя, защото туй веке за нищо го не бива. — Той погледна палтото и се усмихна — То е, тъй да се каже, добро за музея…", 
        "— Седни, седни да си починеш — каза Еньо, след туй стана и влезе в кафенето.", 
        "Колкото можеше да се види през вратата, вътре в кафенето беше дълбоко и хладно. То беше проста сграда, като плевник, нямаше таван, двете стрехи се срещаха нависоко и между върлините, наслагани начесто, се виждаше сеното под керемидите. Едно лястовиче гнездо беше залепено до средната дебела греда.", 
        "Серафим, гологлав, със сплъстена посивяла коса, седеше на пейката, режеше по малко с една костурка от хляба си и сладко-сладко дъвчеше сухите залъци. Лястовичката, която имаше гнездо в кафенето, трепна с крилете си току пред лицето му, влезе вътре, повъртя се, след туй пак тъй бързо се стрелна навън. Две-три врабчета подскачаха към Серафима и той се пазеше да не мръдне, за да могат да си вземат някоя трохичка. Една жена запърполя с полите си и влезе в кафенето, но Серафим не я погледна.", 
        "След малко жената заприказва високо и той даде ухо:", 
        "— … Скъпо, всичко скъпо, кръстник Еньо! Какво да купим с две-три яйца, дето ги вземаме сутрин от кокошките? Едвам сварваме да си вземем по кривач сол и калъп сапун, та да се оперем. Туй кибрит, газ — забравили сме го. Че барем да сме по-добре, да сме здрави кръстник Еньо, а то…", 
        "— Какво прави Иван? Как е сега?", 
        "— Как ще е Иван — лежи. Отде дойде таз болест, кръстник Еньо, отде дойде. Сега по света Богородица ще стане седем месеца как не е похванал работа. Души го нещо в гърдите, подпира го ей тука е. Отслабна, да го духнеш, ще падне. Не е добре, кръстник Еньо, жълт, черен, като пръст. Думат ми: заведи го в болницата, тури го на колата и го заведи в болницата.", 
        "— За болницата трябват пари — каза Еньо.", 
        "— Трябват ами, как да не трябват! — Жената въздъхна, след туй продължи: — Че нали ни умря из онзи ден, кръстник Еньо, и биволицата. Изкарах ясутринта здрава и читава, нищо й нямаше, а вечерта като си доде, гътна се пред сам вратника и умря. Душата ми се обърна, плакали сме, като че умря чиляк…", 
        "— Болест има по добитъка — каза Еньо. — И на мене ми умря една телица.", 
        "— Ни от месото зехме, ни кожата. Доде фелдшера и каза: „Не бива, кай, да ядете от нея, ще я заровите с кожата, с все“… Ох, то нашето тегло! Не знам, не знам…", 
        "Жената замълча, но като се ослуша по-добре, Серафим разбра, че се шепне. Изведнъж Еньо извика:", 
        "— Нямам пари аз! Отде ще ти взема пари да ти дам? Нямам…", 
        "— Не думай тъй, кръстник Еньо, не ме връщай. Ти ще ми помогнеш, ти ще ми дадеш… Че при кого другиго да ида, кръстник Еньо, при кого да си ударя главата, злочеста аз… Кръстник Еньо… моля ти се като на господа…", 
        "— Остави ме, ти казвам, нямам пари! — изкрещя Еньо.", 
        "Жената млъкна и заплака. Серафим я слушаше как хълца и как вие като пребита. Ядосан, Еньо се показа на вратата и погледна надалече, без да спира очи някъде. Серафим тихичко прибра хляба си и се изправи. Жената излезе от кафенето и си отиде. Тя тъй беше се забрадила, че лицето й не се виждаше. Но по вървежа Серафим разбра, че е млада.", 
        "— Пари ли иска? — пошепна той на Еня.", 
        "— Пари иска. Отде да й ги взема, аз банка ли съм? Искала да води мъжа си на болницата. Добре, ама като нямам? Като нямам, какво да й дам? — сърдеше се още Еньо.", 
        "— Значи, сиромашия. Сиромашия до шия, а? Тъй да се каже…", 
        "Серафим малко работеше, бавно пипаше, но не обичаше да стои празен. Пред къщата на Еня, която беше наблизо, бяха стоварени кой знай кога камъни и както бяха насваляни, тъй си стояха разхвърляни. Серафим ги прибра на едно място и ги нареди. След туй ходи за вода. След туй — поля пред кафенето и премете.", 
        "Вечерта Серафим остана на гости на Еня, но отказа да спи в кафенето. Той застана точно по средата на мегдана пред кафенето и там взе да си приготвя легло.", 
        "— Че са барем тука под стряхата бе, българино! — рече му Еньо. — Дай си гърба на стената, легни на пейката, ако искаш.", 
        "— Не, тук ми е по-добре мене.", 
        "— Ще ти духа.", 
        "— Не ми духа. Да ми духа сега, че като умра, няма да ми духа, няма да ми вей…", 
        "Той гледаше Еня и се усмихваше с насълзените си очи. „Страх го е да не го оберат“ — помисли си Еньо, като забеляза, че Серафим се попипва по пазвата. Той го остави да прави каквото си ще, затвори кафенето и си отиде в къщи.", 
        "На другия ден той се забави късно дойде да отвори. Той завари Серафим седнал на пейката и, както вчера, режеше си хляб с костурката и закусваше. Еньо се изправи пред него, изгледа го продължително, след туй каза:", 
        "— Ти какво си направил?", 
        "— Какво съм направил! Никому нищо не съм направил — кротко отвърна Серафим.", 
        "— Дал си пари на Павлина, оназ, дето снощи беше тука, дето искаше пари от мене. Аз сега бях у тях, тя ми каза. Как тъй даваш пари на човек, когото не познаваш? Че може да те излъже, може да не ти ги върне.", 
        "— Ба, ще ми ги върне тя. Нека заведе мъжа си на болницата, може да му помогнат докторите. А пък моите пари ще ги върне. На нас, помежду ни, условието знаеш ли как е? — Когато господ на нея — и тя на мене. Аз не бързам.", 
        "Еньо прехапа устните си и замълча.", 
        "— А палто? С какво ще си купиш палто? — каза той.", 
        "— Че нали имам палто? Я го, я! — Серафим взе палтото от пейката и го разгъна. — Хубаво си е то мойто палто, нищо не му е…", 
        "Той се усмихна и леко поклащаше глава, като че броеше кръпките или като че си спомняше нещо. Десет и повече години има, откакто се кани да си купи палто. Докато беше млад, каквото изкарваше, изпиваше го. Сега вече не пиеше, защото твърде не беше здрав, но често даваше някому парите си, както беше ги дал тая сутрин на Павлина. Оттогаз на палтото му взеха да се явяват тия големи кръпки от сива аба.", 
        "— Хубаво си е то, мойто палто — продължи той с някаква особена радост в гласа си. — Аз като го позакърпя пак, ще прекарам с него и таз зима. Пък ако ми е писано, с него може и пред бога. То там, на онзи свят, туй палто може да ми помогне. Може пък там да ми дадат ново палто, златно, тъй да се каже, скъпоценно…", 
        "Серафим говореше с Еня, но не го погледна. Той пусна палтото на колената си, позагледа се пред себе си и се усмихна.", 
        ""
    ], 
    "analysis" : [
        "Проявленията на добротата и щедрост в човешкия живот и милосърдието към нуждаещите се даряват тиха радост от единението с всичко съществуващо. В материалния свят на хората, отразен в разказа „Серафим” на Йордан Йовков, милостта и състраданието намират изява чрез образа на главния герой, който успява да помага на Еньо да открие у себе си потулените пластове на душата, изпълнени с обич и добросърдечност,да тръгне по пътя на самопознанието, който ще му разкрие неподозирани страни на човешката същност. Първото определение, с което Серафим е въведен в текста, е „чудноват”.Странностите му в облеклото в развитието на повествованието ще се повтарят на различни смислови нива – необичайното в поведението, мисленето и чувстването ще провокира недоумение, ще оттласне процес на преосмисляне, на саморазкритие и себеизява, който ще промени Еньо. Името характеризира личността, отделя я от множеството, но в началото на повествованието е назован само Еньо, а странният непознат е представен само с описание на външността, той е просто един човек с необикновен вид.", 
        "      Серафим идва в селото ненадейно, така, както не е известно, така, както не е известно нито времето на явяването на ангелите. И пристигането му не предизвиква шумно оживление, защото хората не го очакват, нито пък той е в състояние да промени с нещо ежедневието им, тъй като не притежава пари, власт и влияние. Когато се материализират във видимия свят, ангелите вестяват, че ще се случи чудо. Събитията в разказа поясняват, че идването на Серафим в селото е знак на чудото на неочакваната среща с действителните проявления на милосърдието и състраданието, което изживява Еньо. Същевременно пояснението, че: „Всяка година, а понякога през година и през две, той се явява по тия места по Гергьовден или по Димитровден...”, става разбираемо в контекста на случващото се . Серафим е готов да припомни на хората позабравените морални ценности, но те не са готови да го разберат и да се променят. Трябва да се случи нещо по различно, за да може да се оттласне процесът на преображението. Идвайки в селото, Серафим отива на площада, средоточие на човешките пътища,публично място. Този, който няма при кого да отиде, отива при всички. Известно е вниманието, с което Йовков се е отнасял към детайлите в своите произведения. Освен подбора на името на героя – Серафим, названието на висш чин в ангелската йерархия, загатващо на скромността на скромния човек, и цветът на излинялото, овехтялото и покрито с кръпки палто – син, отвеждат асоциативно мисълта към небесните селения.", 
        "      Странната смесица на облеклото на Серафим е показател за изключението на героя, който не попада в установения модел. Именно необичайното става предмет на разказа. На пръв поглед то е свързано с начина на препитание, с постъпката му с Павлина, но по същественото е, че той съумява без друго вмешателство и назидание да помогне на един човек да преоткрие истински значимото и стойностното в живота, да му покаже пътя, водещ към доброто, истината и справедливостта. Серафим е сам, без семейство, не споменава нищо за роднини. Това го освобождава от грижи, снема отговорности от раменете му, но от друга страна, така всички хора му стават близки и не се чувства самотен. Когато разказа за кафеджията за себе си, той споменава, че е пазел керемидите на един керемидчия. Човекът, който няма дом, не притежава собственост и му е непозната страстта за умножаване на богатството, както става ясно по късно. Той може само да охранява само чуждото имане, да пази керемидите за домовете на другите хора. От думите му се разкрива вътрешен свят с рядко срещани духовни измерения – той изпитва радост от чуждия успех, от добрия берекет, задоволство от напредъка на останалите. Удивително е, че липсва завистта, озлоблението от бедността, в която живее, не се сравнява с другите хора. Леката работа, в която е в състояние да върши, е ниско платена и той не може да взема много пари, но героят се труди, по-скоро защото не е редно да живее в безделие, да се пропиляват безценно дните, отредени от съдбата всекиму. Работата осмисля неговия делник, но не е свързана с печалба. Противоположна е позицията, която заема по отношение на парите на Еньо. Като човек, който се занимава с търговия, той не може да си позволи да ги приеме само като средство. За него те са преди всичко цел. Оттам идва страха за опазването им, безпокойствието и грижата за тяхното умножение, болезненото съмнение, че са недостатъчни, че не може да им се случи. Еньо е лишен от свободата на действие, за разлика от Серафим, защото е избран да се подчини на властта на парите. Така се оказва, че човекът, който работи за друг и има господар, е по-свободен от онзи, който се труди за себе си, защото господар на Еньо са парите.", 
        "      Пришълецът започва да се храни изрично упоменава, че „режете по малко с една костурка от хляба си и сладко-сладко дъвчеше сухите залъци”. Въпреки оскъдицата, в която живее, героят е обладан от вътрешно спокойствие и радост, защото съвестта не го терзае заради сторени злини. Умереността в желанията води до съществуване, в което се развива вътрешната култура и духовни ценности постепенно изместват меркантилните страсти. Добротата извира от неговото сърце и се отразява в словото, делата и жестовете – Серафим се бори да помръдне, за да не попречи на врабчетата да вземат трохите хляб. Кроткият човек изпитва обич към всичко съществуващо, усеща единението си с обкръжаващия го свят и това се превръща в неизчерпаем източник на сила.", 
        "      Когато Павлина влиза в кафенето и започва да разказва на кръстника си за своя недоимък, Еньо я прекъсва. Думите му са косвено напомняне, че и той не е останал незасегнат от нещастието и трябва да подскажат на Павлина, че не може да и помогне, но остава нечут. Вглъбена в собствената си мъка, жената не му обръща внимание. Тя знае, че Енъо има пари, че според традиционните разбирания кръстникът е този, който трябва да помага при нужда, а и няма към кого другиго да се обърне за помощ. Чувайки молбата на жената, той категорично отказва. В раздразнението си започва да крещи. Еньо е гневен, защото Павлина го поставя пред избор. Героят трябва да реши да ли да се подчини на закона на дедите, Възникнал в стародавни времена, и да изпълни своя дълг, или да се погрижи преди всичко за собствения си интерес – той е наясно, че заради своята бедност Павлина едва ли ще успее да му върне взетото. Така, както съвместява работата в кафенето с друга на полето (под керемидите е наслагано сено), така и в съзнанието на Еньо съществуват паралелно патриархални схващания за поведение и отгласи от новите времена, свързани с отчуждението, егоизма и користността. Павлина заплаква от безсилие, мъката я притиска в мрежата на отчаянието и тя остава в кафенето, а ядосаният Еньо излиза навън.", 
        "      Серафим подрежда камъните пред къщата на кафеджията, после почиства пред входа.  Той внася порядък в неживата природа, като по-късно ще помогне за постигане на хармонията и душевното равновесие на човека, ще покаже на Еньо как да подреди в душата си важните и маловажните неща. Вечерта, когато трябва да си подготви леглото, Серафим избира да спи на мегдана. Защитеното и уютно пространство на кафенето крие опасност. Там може да влезе друг човек, който да го ограби. Насред мегдана, който е общото пространство на всички, е пред погледите на хората, нищо не може да го предпази, но и никой не би посмял да посегне към парите му.", 
        "      На сутринта, когато се срещат, Еньо с изненада се вглежда в човека, който е помогнал на не позната за него жена. Кафеджията не е спонтанна натура, действаща под напора на инстинктите. Подобно поведение едва ли би му осигурило успех в търговските си дела. Еньо се разгневява, когато Павлина му иска пари, защото желанието и го сварва неподготвен. Той не обмислил постъпките си, не е преценил ситуацията и своята реакция и възприема покъртителното, но настойчиво желание на жената като принудителен натиск върху волята си. Затова и отговорът му е толкова категоричен и изпълнен с неприязън. Еньо не носи злина в сърцето си. Добронамереното му отношение към Серафим го доказва, но той е преди всичко човек на рационалните постъпки, а не емоционално подвластна личност. Защо кръстникът решава да помогне на своята роднина, след като категорично е отказал да и даде пари? През нощта, останал сам с мислите си, Еньо е осъзнал своята отговорност и човешкия си дълг пред Павлина. Имал е време да преосмисли случилото се през деня и да направи своя избор. Едва ли думите на чудноватия странник: ,,Да ми духа сега,че като умра,няма да ми духа,няма да ми вей...”, са провокирали в съзнанието му страх и размисъл за отговорността пред Страшния съд в отвъдното. Серафим не е казал или направил нищо, което да подтикне Еньо да преосмисли поведението си. Като прагматичен, земен човек, кафеджията реалистично преценява ситуациите и хората, но се оказва, че е пропуснал нещо важно. Помощта трябва да се даде, когато ти я поискат, а не когато си готов за нея. Парите на Павлина дава не този, който може, а този който иска. Един беден човек му показва, че по-важно от парите е добротворството, състраданието и загрижеността за нуждаещия се. Забравено между коловозите на времето, доброто е за всички и на всички. Извън подреденото житейско пространство един външно неугледен човек, нито селянин, нито гражданин (с тези определения се универсализира посланието), тихо и безшумно дава пример за подражание. Странно, неприемливо и необичайно за Еньо е отношението, което Серафим има към парите, лекотата, с която решава да се раздели с тях, безгрижието, което изпълва дните му. Той действително живее според наставленията, които Иисус Христос дава на учениците си: ,,... не се грижете за душата си, какво да яде, ни за тялото, какво да облечете: душата струва повече от храната, и тялото - от облеклото.” (Евангелие от Лука, глава 12, стих 22,23). В установения, регламентиран свят на кафеджията няма място за волната необвързаност и спонтанните решения, дошли от сърцето. Битието му е осигурено, но осъзнава че не е по-щастлив от бедния Серафим. Чудото, което се случва в живота на Еньо, не е свързано с промяната на героя, решил се да даде исканите пари, а с докосването до първо истините на християнското учение, осъществени в живота на един беден човек. Чудото е свързано с факта, че проявленията на висшата нравственост Еньо вижда в делата на човек, гледан със снизхождение от околните, намиращ се твърде далеч от идеала за подражание. В очите на хората Серафим е неуспял, нереализирал се човек, който дори няма покрив над главата си. Заради пиянството на младини, бедността, слабата физика, заради странната си външност той не може да впечатли онези, които среща по пътя си, и затова най-често го съпътства добродушната ирония в думите и реакциите на заобикалящите го. Еньо става готов да даде материалната си подкрепа, воден от чувството за дълг, от необходимостта да се спазят нравствените повели на рода, мислейки и за мълчаливия урок на съселяните си, когато разберат за постъпката му, а Серафим му показва, че всички хора трябва да се уважават и на всички хора трябва да се помага, че не бива личния користен интерес да предопределя човешкото поведение.", 
        "      За Серафим парите не са цел. Той не бърза да му ги върнат и не се страхува за тях, защото е чужд на лихварската страст, а и не желае да се възползва от нещо, от което друг има по голяма потребност. Чудноватият странник прави повече от Еньо не само защото дава на непознатата жена пари, докато кафеджията трябва да помогне на своята близка, но и защото дава всичките си пари, а кръстникът трябва да отдели от своите. Сигурност в живота му дава не материалното притежание, а убеждението, че човек не е сам и не може да бъде изоставен в беда. Не толкова щедростта не бедняка (все пак кръстникът е търговец и количеството на парите не е без значение), колкото осъзнатата решимост да се подчини на Божията воля и да приеме смирено случващото му се, да прави добро, без да чака отплата, слисват Еньо и кафеджията безмълвно прехапва устни, смаят от измеренията на всеотдайността. Посланията на Спасителя са претворени в живота на окаяния бедняк: ,,...и правете добро и на заем давайте, без да очаквате нещо; и ще ви бъде наградата голяма, и ще бъдете синове на Всевишния;” (Евангелие от Лука, глава 6, стих 24). Повествователят не идеализира своя герой и вметва забележката, че на младини Серафим не е бил чужд  на увлечението към алкохола. Но тази земна слабост по-скоро го приближава до типизирания образ на част от светците, поддали се на различни изкушения по време на младостта си и преминали по късно през катарзиса на покаянието. Не случайно в християнската етика се приема, че по-достоен в очите на Бога е грешникът, който изповяда греха си и се разкае, отколкото онзи, който никога не е грешил. Йовков премълчава причините, довели героя до поврат в житейския му избор. По-важно е да се разбере, че по пътя към доброто има място за всекиго. Когато утихнат вихрите на страстите и амбициите, във времето на преоценка и равносметка на стореното, човек е свободен да последва зова на сърцето си да чуе гласа на съвестта си и никога не е късно за покаяние и за промяна.", 
        "      Несгодите по пътя си героят приема, без да роптае, защото е сигурен в правотата на избора, който е направил - да тръгне по пътя на добротата, себераздаването, милосърдието. Серафим е странник в света на хората, външен човек в битието на селото, но успява да пробуди в душата на Еньо забравените християнски добродетели. Със смирение и търпение показва на хората, който среща по пътя си, как да достигнат хармония в своя живот.", 
        "      Не само грандиозни, изпълнени с размах дела, а и делничното, обикновеното може да намери изява проявлението на изключителното. Извънмерното, случило се в отношенията между една жена и двама мъже в разказа на Йордан Йовков ,,Серафим”, се оценява така от позицията на широко разпространеното схващане за отношенията между непознати, но то е естествено от гледна точка на християнския морал.", 
        ""
    ], 
    "name" : "Серафим", 
    "__v" : NumberInt(0)
}
{ 
    "_id" : ObjectId("5c5ec80c7f59352844896f72"), 
    "paragraphs" : [
        "Радка на порти стоеше,", 
        "отдолу иде Мустафа…", 
        "Народна песен", 
        "Шибил, страшният хайдутин, когото заптиета и кърсердари търсеха под дърво и камък, слизаше от планината и отиваше да се предаде. Утре тая вест щеше да се разчуе навсякъде, кой щеше да я повярва? Шибил малко се грижеше за това. Той бързаше и мислеше за друго.", 
        "Мислеше си как преди месец-два, от високите върхари на Сините камъни, където между гнездата на орлите беше и неговото хайдушко гнездо, той видя, че долу по пътя идат жени. Не беше в хайдушките правила да се задяват жени, нито имаше място за жени в сърцето на хайдутина. Но Шибил беше погазил много закони и не знаеше вече, нито искаше да знае кое е грях и кое не. „Жени, тук, сред Джендемите — помисли си той, — и това е добра плячка!“ И той стана, незагрижен ни най-малко накъде го влече любопитството му. Хайдутите тръгнаха след него, засмяха се и зъбите им лъснаха като на гладни вълци.", 
        "Слязоха долу, минаха през гората, която още не беше се развила, и излязоха на пътя сред Джендемите. Това място беше най-страшно. Тук пътят се вглъбяваше навътре в дола, извиваше се по едната и по другата страна, чертаеше две дъги, два обръча на капан, в който много хора бяха намерили смъртта си. И както правеха и друг път, хайдутите препречиха пътя, изправиха се там, страшни, брадясали, наметнати с черни арнаутски гугли, отрупани с оръжие. Жените се показаха на завоя и щом ги видяха, спряха се като втрещени; после се втурнаха, едни надолу, други нагоре, и започнаха да бягат, но краката им се подкосяваха и те само лъкатушеха на едно място, като ударени птици. Прималели от страх, те паднаха на земята и заплакаха.", 
        "Хайдутите не се трогнаха, те дори не ги и погледнаха. Тяхното внимание беше другаде: една жена стоеше още на пътя, млада, хубава. И как беше пременена! Синя джанфезена рокля, елече от ален атлаз, пъстра божигробска престилка, сребърни пафти. А на шията и тежки нанизи, ред едри алтъни, ред рубета и махмудии. Къде беше тръгнала тъй натруфена, на сватба ли? Луд ли беше тоя баща, който беше я пуснал сама из тия планини?", 
        "Шибил пристъпи по-напред, момата го гледаше спокойно и право в очите. Една отвесна черта беше се спряла между гайтанените и вежди, алените и устни потръпваха.", 
        "— Брей! — извика тя и крехкият и глас странно прозвуча сред плача на жените. — Да си вървите по работата, че знайте ли се! Не ви ли е срам, какво искате от едни жени!", 
        "При тия думи хайдутите, които не снемаха очи от алтъните на шията й, се спуснаха към нея и отдалеч протегнаха жилестите си ръце. Шибил махна с ръка и ги спря. После се обърна, изправи се на целия си ръст и отвисоко измери с очи момата. Какво бяло лице! И тънка в кръста, а полите и широки, като на кукла. И какъв кураж! Очите му заблещяха весело, наду го на смях. Но по-рано от него момата беше се разсмяла с глас. Лицето и светна, стана по-хубава и сега можеше да се види, че очите и са сини и зъбите бели. Шибил я гледаше учуден: какъв ще е тоя дявол?", 
        "Как стана всичко онова, което отпосле се случи, Шибил сам не можа да разбере. Жените се съвзеха и макар още плахи като кошути, надойдоха към него. Разведри се сякаш планината, долу се зачу да шуми реката, в гората се обади птиче. Сам Шибил беше седнал на един камък, усмихваше се, слушаше брътвежите на момичето. Какво приказваше то? Един господ знае — думи, които не значат нищо, думи, които се забравят. Но как светеха очите и как беше приятно да я гледа човек. Настрана, укротени като по някое чудо, хайдутите бяха насядали и спокойно пушеха.", 
        "— Та ти си Великокехайовото момиче — говореше Шибил. — Рада се казваш. Че как те е пуснал баща ти? И пременена, с алтъни, с тия върви махмудии… Аз ще ги взема!", 
        "— Бре, ще ги вземеш! Я да ми дадеш още, че ми са малко! Я виж — извика тя, като показваше с ръка, — я виж как ти се скъсал ръкава. Чакай, аз ще го зашия!", 
        "Шибил погледна ръката си, сложена върху тапанджата на пушката: червеното сукно наистина беше се скъсало. И преди той да разбере шегува ли се тя или не, видя я току пред себе си, виждаше мъха на бялото и лице, червените й устни и когато го погледнеше, очите и го заливаха с мека и сладка светлина. Усмихваше се и го гледаше дяволито, прибираше скъсания ръкав, а в устата си държеше игла и конец.", 
        "— Не мърдай! — сгълча го тя. — Започвам. И тури нещо в устата си, та да ти не зашия и ума. Барем да го имаш!", 
        "Засмяха се всички.", 
        "— Слушай — продължаваше Рада, — да се ожениш, че да има кой да те кърпи. Да не ходиш такъв окъсан, като…", 
        "— Като какъв?", 
        "— Като циганин!", 
        "Шибил се понамръщи. Жените плахо се спогледаха.", 
        "— Да се оженя — каза Шибил, — ама момите не ме искат.", 
        "— Ба, ще те искат. Такъв ерген!", 
        "— Е, хайде, вземи ме ти!", 
        "— Кой? Аз ли? През дол бяга, цървул стяга, що е то? Хайдутин. Не, не ми тряба. Хайдутин не искам.", 
        "Шибил пак се намръщи. Рада срещна умолителните очи на жените и бързо рече да се поправи:", 
        "— Може, може… земвам те. Трябва само да питаш Велико кехая.", 
        "И като помълча малко, тя прибави:", 
        "— И кърсердарина Мурад бей… Готово. Виж ли как го заших — каза тя и пусна ръкава, — да ме помниш, да го носиш по живо, по здраво…", 
        "Шибил я погледна и се засмя. Те поприказваха още, после жените си тръгнаха и Шибил ги придружи чак дотам, дето се свършваше гората и започваше полето.", 
        "Когато се случи това, беше пролет. Тук-таме само из долищата беше се раззеленила прясна букова шума, а по другите дървета имаше само пъпки. Шибил се връщаше в планината и още се усмихваше. След него вървяха хайдутите, гледаха в земята и мълчаха. Черен гарван прелетя над тях и заграка — лош знак! Шибил не забеляза, но хайдутите се събраха накуп и си зашушнаха нещо. Жена беше се изпречила на пътя им, хубава жена, а всичко това не предвещаваше нищо добро.", 
        "Мина се още някое време, стопли се повече. Цъфнаха дивите сливи, разлистиха се крушите и един ден, сред топлия въздух и сред слънцето, закука кукувица. Както беше обичай, Шибил започна да брои, за да види колко години ще живее, но после се замисли за възрастта си и му се стори, че е вече стар. Спомни си Рада и се усмихна: „Каква чудновата бърканица — мислеше си той — от жена, дете и дявол! И как всичко и прилича; каже нещо — умно е, направи нещо — хубаво е!“ И той я виждаше тъй, както беше я видял, когато държеше иглата с конеца в устата си, гледаше го и се усмихваше. „Не игла — помисли си пак Шибил и въздъхна. — Нож може да държи тъй в устата си, и от тоя нож човек на драго сърце би умрял!“", 
        "Тъкмо в това време минаха търговци и хайдутите ги спряха. Изплашени, прежълтели като смин, те едва се крепяха върху седлата на конете си и чакаха да чуят какво ще рече Шибил. Но Шибил не ги накара да отворят дисагите си, нито потърси какво има в кемерите им. Отдалеч той отваря приказка за туй, за онуй, споменава за Велико кехая и най-после заговорва за Рада. Хайдутите гледат в земята и изгарят от срам. Шибил пуща търговците да си вървят, изпраща ги донейде и високо им заръчва да носят много здраве на Рада.", 
        "Хайдутите вече не продумаха на Шибиля, нито смееха да го погледнат в очите. И когато вечерта се прибраха в планината на върха на Сините камъни, между орловите гнезда, и Шибил си легна и заспа, те останаха около огъня и си приказваха. Планината си беше същата, убежището им беше сигурно. И все пак те бяха неспокойни и плахо се оглеждаха наоколо. Изкрещи някъде лисица — стори им се, че човек се кашли; изпука някоя съчка — мислят, че иде някой. И те по-близо се навеждат един към друг, шепнат си и гледат как Шибил се върти в съня си, как пъшка и приказва нещо. Тогава те станаха и се застягаха за път. Не го убиха, но избягаха от него, както се бяга от чумав.", 
        "Шибил остана сам. И тогава парите от царските хазни, които беше обирал, пръстените, измъкнати от ръцете на живи и на умрели, златото и среброто от черкви и манастири — всичкото имане, което той беше натрупал и беше скрил из пещери и хралупи, всичко това потече в къщата на Велико кехая, все подаръци на Рада. Скъпи подаръци за всяко „много здраве“ от нея. Но ето, той получи хабер, който го замая: Рада го викаше да слезе в село; баща й им даваше благословията си, Мурад бей му прощаваше. И в знак, че думата му е вярна, кърсердаринът му пращаше божигробски броеници от кехлибар.", 
        "Дълго време Шибил мисли дали това не е примка. Всичко, което имаше, беше го дал. А гората беше се раззеленила вече цяла, натежа и потъмня, поляните се покриха с висока трева, цъфна божурът, цъфна и росенът, самодивското цвете. Из долищата се понесе дъх на люляка и на липи. И когато в усоите проехтя ревът на рогач, а в Старата кория загукаха гриви гълъби — корав се стори на Шибиля камъкът, на който вечер слагаше главата си, и тежка му се видя пушката. Той повече не можеше да трае и тръгна за село.", 
        "Когато потегли от Сините камъни, беше пладне, когато слезе долу на пътя и се обърна назад, върховете на планината и канарите по тях бяха се зачервили от залеза на слънцето. Но орлите още се виеха пред белите сипеи и каменните стени на урвите. Тия орли, които бяха навикнали на леш и които често пъти, кацнали на някоя скала, ръфаха човешки меса. Мръкваше се, в долищата се спускаше синкава мъгла, по баирите лазеха дълги сенки. Планината беше се спотаила, тиха, замислена, сякаш гледаше след Шибиля и питаше: къде? Домъчня му на Шибиля, съмнението като червей загриза сърцето му. Той седна на един камък и се замисли.", 
        "И всичко пак прекара през ума си, всичко премисли. Когато повдигна очи, месецът беше изгрял. Друг свят виждаше пред себе си Шибил и друга беше станала планината — разстлана нашироко, мътна, изгладена като синя стена, загърната в бяло було. В черни сенки се спотайваха горите, от поляните идеше хлад и бяла мъгла пъплеше по тях и се извиваше като змей. Някъде в мрака светваше светулка, написваше с огнена черта някакъв знак, някаква тайна дума, и угасваше. А дълбоко в дола нещо пееше — реката ли беше това? — пееше тъй тихо, тъй хубаво.", 
        "Шибил гледаше пред себе си и мислеше. В очите му, като къси жълти жици, се чупеха лъчите на месеца, искряха и се сплитаха в някакъв смътен образ, който ту се явяваше, ту се изгубваше. Но Шибил ясно виждаше две очи, които го гледат, една усмивка, която го мами. Той стана, тръгна подир тези очи и тази усмивка и повече не се обърна назад.", 
        "Три предпазливи удара, тихо пошепнато: „Аз съм, Мустафа“, вратата се отваря и той влиза в бащината си къща. На огнището гореше огън, сенки играеха по стените. По главите на пищовите на Шибиля, по паласките и пискюлите на вулията му блясват отражения. Висок и снажен, къщата сякаш беше тясна за него. Той срещна очите на майка си и разбра всичката тревога, която я мъчеше.", 
        "— Мустафа — каза тя, — защо дойде? Ще идеш ли там?", 
        "— Ще ида.", 
        "— Ще идеш! Кога?", 
        "— Утре.", 
        "Старата жена познаваше добре сина си и знаеше, че е излишно да настоява, да го раздумва. Тя седна край огъня, обхвана с ръце коленете си, потопи очи в земята и зареди:", 
        "— Мустафа, от три дни сеймените на кърсердаря леят куршуми и точат ножовете си; опитват ги с пръст да видят дали са остри, косъм да спуснат върху тях, косъма ще разсекат. И сучат мустаците си и гледат към нас… Мустафа, нещо лошо има да стане.", 
        "Шибил се обърна и я погледна, но погледът му беше такъв, че тя не знаеше дали той беше я чул и дали беше я разбрал. Тя се спотаи и не каза вече нищо.", 
        "А Шибил се разпасваше и сваляше от себе си пищови с позлатени дръжки, кулаклии ножове, работени със сребро паласки — всичко това, което за него беше вече тежко и непотребно бреме.", 
        "* * *", 
        "Горе, на Черковното кафене, до разтворения прозорец седят кърсердаринът Мурад бей и Велико кехая. Беят е намръщен, мълчи и замислено смуче чибука си. Но Велико кехая е весел, той ходи из стаята, размята дъното на широките си шалвари, час по час вади от пъстрия си копринен пояс голям като топка часовник, поглежда го и пак го скрива. После потрива ръце и дума:", 
        "— Всичко е наредено, бей ефенди; гледай си работата, вълкът е в капана…", 
        "На масата пред кърсердарина са сложени две кърпи: бяла и червена. Това са условните знаци за сеймените, скрити в пусия. Ако беят развее от прозореца бялата кърпа, това значеше милост, ако развееше червената, значеше смърт. И те чакат и поглеждат към улицата. Никой не се вижда. На портата не е излязла Рада, нито Мустафа се вижда да иде. Велико кехая не може да се стърпи и се завтича до къщи.", 
        "— Е? — пита беят, когато той се връща.", 
        "— Всичко е наред. Облякла се е в най-хубавата си премяна, ален атлазен елек, синя джанфезена рокля. Също тъй, както беше се облякла, когато я пратихме в планината. И жена нали е — гледа се в огледалото, пише веждите си и се смее.", 
        "— Какво ще се смее — казва сърдито беят, — не знае ли какво има да стане?", 
        "— Знае, как да не знае.", 
        "— Ти каза ли и всичко?", 
        "— Хм… всичко не и казах, можеше ли? Ама не! Всичко и казах, всичко. Ефендим, не бери грижа, работата е наред.", 
        "Минава още час. Никой не иде. Велико кехая тича пак към къщи, бави се там сега повече и най-после се връща.", 
        "— Е? — пита беят.", 
        "— Остави се, сега пък друго. Плаче. Дохождала оная вещица, майка му. Аз да бях я сварил, щях да я науча нея. Дохождала, ефендим, и кой знае какво ще е набъбрала. Сега чупи ръце и плаче. „Не давам, вика, косъм да падне от главата му. Ще му пристана, ще избягам с него в планината!“ Ах, жени, жени! Тъй са те. Нейсе. Наредих я. Ще излезе. Ей сега ще я видиш на портата…", 
        "Кърсердаринът глади брадата си и мълчи. Сини кръгове от дим се огъват и вият около главата му.", 
        "Но ето: Рада стоеше на портата, отдолу идеше Мустафа. Кърсердаринът и Велико кехая тичат към прозореца, крият се зад пердето, гледат със затаен дъх.", 
        "Мустафа върви по средата на улицата. Върху покриви, върху овошки грее слънце. Далеч в дъното на улицата се виждат планините, където Мустафа беше цар. Няма оръжие по него. Но как е пременен! Дрехи от синьо брашовско сукно, сърма и злато. Тънък и висок, малко отслабнал, малко почернял, но хубав и напет. В ръцете му броеница от кехлибар и стрък червен карамфил — броеницата от бея, карамфилът от Рада. Той е близо, гледа към Рада, гледа я и се усмихва.", 
        "Беят мачка бялата си брада и дума:", 
        "— Какъв юнак! Какъв хубавец!", 
        "— Кърпата, бей ефенди, кърпата! — вика Велико кехая.", 
        "— Какъв юнак — повтаря беят унесен, — какъв хубавец!", 
        "Велико кехая грабва червената кърпа и тича към прозореца. Беят го хваща за ръката:", 
        "— Не, чорбаджи, такъв човек не бива да умре!", 
        "— А момичето ми! А честта ми! — вика Велико кехая, отскубва се, отива до прозореца и размахва червената кърпа.", 
        "Припукаха пушки. Стъклата на прозорците зазвънтяха, къщите се залюляха, върху земята сякаш падна черна сянка. Шибил се спря, страшен, хубав. Накъса броеницата, но карамфила не хвърли, кръстоса ръце на гърди и зачака. Миг-два — колкото сеймените отново да напълнят пушките си. Остър писък се издигна откъм долната махала. Шибил не трепна. Друг писък откъм портата на Велико кехая. Шибил се обърна: беше Рада. Тя тичаше към него и простираше ръце, като да го запази, той разтвори ръце, като да я прегърне. Припукаха пак пушки. Падна Шибил, падна най-напред на лицето си, после възнак. Падна до него и Рада.", 
        "И всичко утихна. Слънцето огряваше камъните на калдъръма. Като петно кръв между двата трупа се червенееше карамфилът.", 
        "От Черковното кафене, от прозореца, някой отчаяно размахваше бяла кърпа.", 
        ""
    ], 
    "analysis" : [
        "В началото на разказа героят е поставен в кръстопътни екзистенциални ситуации, моменти, в които е взел съдбоносни решения да промени досегашния си безнравствен живот.", 
        "      Цялото му поведение в разказа е разкрито чрез жестове, които преобръщат изцяло традиционния модел за героичното в българската литература. Шибил слиза от планината, за да захвърли хайдушките дрехи; и слиза заради жена; изгубва хайдушкото си романтично име – майка му го назовава с името Мустафа, с което е известен преди да стане Шибил, и като връх на това отива доброволно да се предаде. За разлика от него героят на Ботев например се устремява към Балкана, нарамва пушката, сбогува се с либето, заради борбата отива геройски да загине като запази по този начин безсмъртно своето име. Става ясно от тези жестове на Шибил, че Йовков търси героиката не в патриотично-националното, а в индивидуално-психологически план.", 
        "      До срещата с Рада Шибил е бил опонент на света долу. Тривиално познатия свят е тесен за неговия порив към волен живот, юначност и сила. Но попадайки в света горе Шибил е заживял в нравствен хаос – станал е разбойник. Той е нарушил хармонията у себе си между естетичните и етичните импулси. Според хуманистичните концепции на Йовков грешникът не е изначално обременен със зло, безнравственият му живот е само временен епизод от неговото битие. Знак за трагичната му заблуда, че може да живее в единение със себе си като нарушава морални закони на живота, съгражда човешкия ред.", 
        "      Процесът на синхронизиране между етичните и естетичните стремления започва в мига на внезапната среща с Рада. Това е мигът, в който Шибил разбира, че светът горе не е истинско царство на свободата и красотата. Знак за неговото духовно разколебаване е отношението му към Рада. За разбойниците от групата Рада е плячката, за Шибил тя е друго. Разбойниците гледат алтъните, знак, че емоциите им се движат в прагматичен периметър. Шибил гледа лицето – естетическа проява. Това различие в позициите е знак за разкриване на Шибил и със света горе.", 
        "      Мразен от съселяните си, Шибил става чужд и на своята чета. Те побягват от него като от “чумав”, защото не могат да му простят, че е нарушил свещената хайдушка клетва – няма място за жена в душата на хайдутина. Срещата с Рада довежда героят до неговото тотално отчуждение и от двата свята. Става ясно, че светът горе не може да бъде царство на свободата, защото налага забрана на правото за любов.", 
        "      Отчуждаването на Шибил от двата свята е разкрито чрез ярка пространна метафора: “Шибил изпрати жените до края на гората, където вече започва полето”. Краят на гората и началото на полето е не само пространството, но и екзистенциалната граница, символизираща междинно ничията среда, в която се озовава героят. Срещата с красотата е съдбовна, тя се явява регулатор на нравствеността, катализатор на духовната промяна, сила, тласкаща героя към промяна на досегашната си социална самоличност. Поривът на Шибил към Рада е абсолютно безсебичен, над него не могат да властват съображенията на разума над предупрежденията на майката да не отива на срещата, защото ще го убият, е знак, че естествения инстинкт на Йовковия герой е по-силен от инстинкта за самосъхранение.", 
        "      Сцената на втората среща на Шибил и Рада е максимално естетизирана. Тя създава впечатление, че красотата ще извърши отново чудото – превърнала веднъж разбойника в смирен и почтен човек, тя ще умилостиви дебнещите го в засада съселяни, ще помогне да опростят греховете му. Оказва се, че и тук подвластен на красотата отново е индивидът, а не групата, беят изрича думите: “Какъв юнак! Какъв хубавец!” – идеята за неподсъдимостта на красотата. Физическата хубост е знак и за духовно обаяние според бея. Значението на смъртта – в един план е кулминационен момент, в който грешникът постига духовно единение със себе си, в друг план тя е израз на несъвместимостта на романтичното - любовните копнежи с битовата проза на живота (забранената любов между чорбаджийската щерка и обирджия не може да има реализация).", 
        "      В трети план смъртта е доказателство, че човек с изключителни физически и духовни възможности не може да се вгради в обикновения свят. В четвърти план, едновременно с това, гибелта му въвежда идеята за изкуплението на греха – конфликтът между моралиста – обвинител и покъртителната картина – Йовков оневинява.", 
        "      В духа на романтичните традиции в класическата литература Йовков използва един устойчив художествен модел, базиращ се върху успоредяване на идеята за духовното прераждане на грешника с идеята за смъртта като най-пълноценностна проява на изкуплението.", 
        ""
    ], 
    "name" : "Шибил", 
    "__v" : NumberInt(0)
}
{ 
    "_id" : ObjectId("5c5ec95d7f59352844896f73"), 
    "paragraphs" : [
        "Нощта е черна и зловеща,", 
        "нощта е ледна като смърт.", 
        "В разкъсаната земна гръд", 
        "струи се бавно кръв гореща.", 
        "В димящите развалини", 
        "безокий демон на войната", 
        "развял е хищно знамената", 
        "и меч въз меч безспир звъни.", 
        "Сред мрака непрогледно гъст", 
        "стърчи злокобен силует", 
        "на някакъв грамаден кръст,", 
        "и хилядни тълпи отвред", 
        "вървят, подгонени натам", 
        "от яростта на златний бог.", 
        "И мрака става по-дълбок,", 
        "тълпите нижат се едвам.", 
        "За въздух жадни са гърдите,", 
        "очите молят светлина,", 
        "един копнеж, мечта една", 
        "гори и се топи в душите", 
        "и през сълзи и кървав гнет,", 
        "през ужаса на мрак студен", 
        "разбунен вик гърми навред:", 
        "„Да бъде ден! Да бъде ден!“", 
        ""
    ], 
    "analysis" : [
        " В историята на българската литература стихосбирката на Хр. Смирненски „Да бъде ден” дълго време се интерпретира като етапен текст, който маркира един „от върховете на революционната поезия” и е част от емблематичната парадигма Ботев - Смирненски - Вапцаров. В основата на тази идеологическа концепция, стои доминантата на „пролетарската идея” и изборът на лявата естетика като определяща художествена програма. От гледна точка на историческия и културен фон поетическите текстове на Смирненски се ситуират в контекста на ключови европейски и български политически събития - Октомврийската революция в Русия /1917/, въстанието на спартакистите в Берлин /1919/, опитът за установяване на червена власт в Унгария; засилване на социалистическото движение и влиянието му в България. Тази противоречива и динамична обществено-политическа ситуация, възникнала след Първата световна война пролетарската идеология чрез поезията на „слънчевото дете на революцията” определя като „бунта на робите” и го превръща и мултиплицира в емблематичен образ на съвременността.", 
        "      Образите на мрака и нощта са емблематични за много от стихотворенията на Христо Смирненски-поетът на града. Те са представяни в различни дискурси, но в повечето творби носят едно и също послание и семантично значение, а именно подчертаването на мизерията и нищетата на екзистенцията в бездушния град. В стихотворението „Да бъде ден!” е ясно очертан/маркиран/ мотивът за тъмнината, препращащ към смъртта, подсилен от смисловите значения на кръста и Бога в творбата.", 
        "      Стихотворението „Да бъде ден!” е част от текста на представителната книга на Хр. Смирненски. В нея се разчита на съпричастността на читателя към колективна социална принадлежност и може да различи определен модел на света, на историята. Всъщност придържайки се към комунистическата идеология книгата гради концепция за света, в която историята му е история на робското, проявено чрез различни лица, сегашността е времето на действието, на предстоящия апокалипсис, а бъдещият свят е с неясни, но пронизани от светлина и правда контури. Така историческото време в своята конкретност изчезва, защото различните лирически картини съграждат един-единствен сюжет: на класовата борба, на историята като история на сблъсъка между господари и роби. Страданието е хиперболизирано, страдащият човек - идеологизиран, социалната жал - безмерна. Личните истории са по-маловажното, те се отнасят само към типологията на общото преживяване на света, което в разбирането на поета не е лично, индивидуално, а колективно, политическо.", 
        "      „Да бъде ден!” е текст, който може да бъда определен като програмен, но толкова заради заявяването на някаква естетическа програма, а поради факта, че синтезира основните смисли, идеи механизми на изграждане на лирическите образи в книгата. Именно защото по отношение на композицията е първи текст, определя стратегията на четенето на книгата. Императивът на заглавието асоциира с властовата позиция на изговарящия го, препраща към стилистиката на евангелския текст /”Стани и ходи” , казва Христос на Лазар и го съживява/. Антиномията ден-нощ, светлина-мрак, гради не само смисълът на конкретния текст, но го вписва в библейската митологема за сътворението като трансформацията на хаоса в космос. Типично за лирическото говорене на Смирненски, текстът може да бъде определен като лирически наратив, ясно се очертава сюжет, /което по принцип не е характерно за поезията/. Това е разказ за времето на мрака или още по-точно за безвремието на хаоса и страданието, които носят обаче в себе си копнежа по светлина и другост. Началото подчертава доминантата на мрака, на страшното, чрез анафоричното повторение на лексемата „нощ”, както и цялата лексика, която носи конотациите на смъртта. Вторите два стиха изграждат персонифициран образ на „земята”, подчертавайки нейната женскост, но маркирайки отново чрез детайла на изтичащата кръв обсесията на смъртта. стихотворението припомня времето на Гея, на митологичните образи и сюжети отпреди християнския модел. Образът на демона, свързан с войната, е не само един от тривиализираните образи на злото в поетическия текст на Смирненски. Той събира различни културни кодове - и като образ на Сатаната, и като алегория на убийците на Спасителя, и като представител на хтоничните сили на мрака. По-нататък в текста се появява и образът на „златний бог”, който може да бъде интерпретиран като вариант, друго назоваване на демоничното. На равнището на митологемните образи той се асоциира с продължаващия ужас на „железния век”, свързан с петото поколение хора, създадено от златния бог Зевс. Друг вариант но този образ в поезията на Смирненски е „златний телец”, идолът, който Моисей разрушава. Проблематичен и ключов е образът на кръста:", 
        "                  Сред мрака непрогледно гъст", 
        "                  стърчи злокобен силует", 
        "                  на някакъв грамаден кръст", 
        "                  и хиляди тълпи отвред", 
        "                  вървят, подгонени натам", 
        "                  от яростта на златний бог.", 
        "      В християнския културен контекст кръстът е силно натоварен със символическо значение - знак на мъченичеството, но и на спасението, на саможертвената смърт. Би могъл да активира асоциация с Христовия образ, с великото и патетичното. В „Да бъде ден!” обаче определението „някакъв” по-скоро „разрушава” това очакване, настоява да го изведе от този контекст. Той не изглежда място на спасението, защото е видим само чрез своя „злокобен силует” - вписва се повече в страшното и мрачното, център е като че ли на хаоса. Тълпите са едновременно „подгонени натам” и „нижат се натам” - в самото движение е проектирана обърканост, непоследователност. Образът на „тълпата” също е емблематичен за поетическия свят на Смирненски. Той е антиномията на демоничното. В него се вписва едновременно страдалческото, жертвеността, но той е и субектът, този на когото принадлежи бъдещето. В стихотворението те също са едновременно безпомощни, потърпевши от злото, но носят копнежа по другото:", 
        "                  очите молят светлина", 
        "                  един копнеж, една мечта", 
        "                  гори и се топи в душите.....", 
        "      Персонификацията и повторението „един” подчертават тоталността, целостта, единността на образа. Именно като носители на това диалектическо противоречие - между страданието и ясната идея за спасение, тълпите са тези, на които принадлежи трансформационната сила, в основата й е викът „Да бъде ден!”.", 
        "      Поетическият език на Смирненски носи белезите на постсимволизма, но в цялостната концепция за света и човека, той демонстрира отрицание на символистическия постулат за двумирието. Боравенето със символи е по-скоро на равнището на клишето или пък символът се трансформира в алегория, типичните символистични трафарети са пренесени в чужда за тях художествена цялост и така стилизирани са лишени от виталност и смислова продуктивност.", 
        "      Двата свята, според идеологията на тази поезия, са видими, съприсъстват, но и радикално се отричат. Топосът на тяхната среща е градът, градското пространство и още по-конкретно - улицата.", 
        "      Стихотворението на Христо Смирненски „Да бъде ден!” синтезира основната идейна и естетическа кондиция на неговата поезия – за решителния миг на настоящето, за диалектиката между минало, настояще и бъдеще,за това,че съвременността носи в себе си трансформационния потенциал в образа на тълпите и за неотменната вяра, че бъдещето ще бъде коренно различно и негово проявление ще бъде светлината на деня. Ако светът в своето настояще се символизира чрез всички конотации на нощта и е свързан със смъртта и смъртното, то лирическият глас във финала внушава, че перспективата може да бъде антиномна, да донесе светлината на деня, което означава да пребори силите на мрака.", 
        ""
    ], 
    "name" : "Де Бъде Ден!", 
    "__v" : NumberInt(0)
}
{ 
    "_id" : ObjectId("5c5ec9ab7f59352844896f74"), 
    "paragraphs" : [
        "Като черна гробница и тая вечер", 
        "пуст и мрачен е градът;", 
        "тъпо стъпките отекват надалече", 
        "и в тъмата се топят.", 
        "", 
        "Глъхнат оградите, зловещо гледа всяка", 
        "с жълти стъклени очи,", 
        "оскрежената топола — призрак сякаш —", 
        "в сивата мъгла стърчи.", 
        "", 
        "Странни струни са изопнатите жици,", 
        "посребрени с тънък пух,", 
        "и снегът, поръсен с бисерни искрици,", 
        "хрупка с вопъл зъл и глух.", 
        "", 
        "А в мъглата — през безплътните и мрежи", 
        "мълком гаснеща от скръб,", 
        "младата луна незнаен път бележи", 
        "с тънкия си огнен сърп.", 
        "* * *", 
        "Вървя край смълчаните хижи,", 
        "в море непрогледна мъгла,", 
        "и вечната бедност и грижа", 
        "ме гледат през мътни стъкла.", 
        "", 
        "В стъклата с десница незрима,", 
        "под ледния дъх на нощта,", 
        "чертала е бялата зима", 
        "неземни сребристи цветя.", 
        "", 
        "Но ето къщурка позната;", 
        "в прозореца детска глава;", 
        "и грубо гърмят в тишината", 
        "пияни хрипливи слова.", 
        "", 
        "Завърнал се в къщи — безхлебен,", 
        "пиян пак — бащата ругай:", 
        "и своя живот непотребен,", 
        "и своята мъка без край.", 
        "", 
        "Завесата мръсна, продрана,", 
        "и едър мъглив силует", 
        "размахва ръцете в закана,", 
        "от помисли странни обзет.", 
        "", 
        "Децата пищят и се молят,", 
        "а вънка, привела глава,", 
        "сред своята скръб и неволя", 
        "жена проридава едва.", 
        "* * *", 
        "Сякаш плачът и дочули са,", 
        "сякаш са ехо в снега —", 
        "звъннаха в сънната улица", 
        "песни на скрита тъга.", 
        "", 
        "Трепка цигулка разплакана,", 
        "сепна тя зимния сън,", 
        "мигом след нея, нечакано,", 
        "хукнаха звън подир звън.", 
        "", 
        "Пак ли са старите цигани?", 
        "Пак ли по тъмно коват?", 
        "Чукове, сръчно издигнати —", 
        "сръчно въртят се, гърмят.", 
        "", 
        "Трепна в бараката сгушена", 
        "пламък разкъсан и блед;", 
        "а от стрехата опушена", 
        "спускат се змийки от лед.", 
        "", 
        "Пламва стомана елмазена,", 
        "вие се, съска, пълзи —", 
        "с тежките чукове смазани,", 
        "пръска тя златни сълзи.", 
        "", 
        "Синкави, жълти и алени", 
        "снопчета пламък трептят,", 
        "в огнен отблясък запалени,", 
        "черни ковачи коват.", 
        "* * *", 
        "А навън мъглата гъста тегне,", 
        "влачи своя плащ злокобно сив,", 
        "и всуе се мъчи да пробегне", 
        "остър писък на локомотив.", 
        "", 
        "Мяркат се незнайни силуети,", 
        "идат странни — странни гинат пак:", 
        "електричен наниз морно свети,", 
        "през завесите от черен мрак.", 
        "", 
        "И в мъглата жълтопепелява,", 
        "в нейното зловещо празненство,", 
        "броди тежко, неспокойно плава", 
        "някакво задгробно същество.", 
        "", 
        "Той е — слепия старик се връща,", 
        "с него натоварено дете,", 
        "потопени в хаоса намръщен,", 
        "бавно, бавно се разтапят те.", 
        "", 
        "Братя мои, бедни мои братя —", 
        "пленници на орис вечна, зла —", 
        "ледно тегне и души мъглата, —", 
        "на живота сивата мъгла.", 
        "", 
        "Тежък звън като в сън надалеч прозвъни.", 
        "Полунощ ли е пак?", 
        "В уморения мрак", 
        "като копия златни пламтят светлини", 
        "и се губят по белия сняг.", 
        "", 
        "Струят се без ред бледожълти петна", 
        "от прозореца в скреж,", 
        "и — разкъсващ, зловещ —", 
        "през стъклата процежда се плач на жена,", 
        "и горят и трептят свещ до свещ.", 
        "* * *", 
        "Сред стаята ковчег положен,", 
        "в ковчега — моминско лице,", 
        "и жълти старчески ръце", 
        "у дъсченото черно ложе.", 
        "", 
        "Проточено ридай старуха,", 
        "нарежда горестни слова,", 
        "в миг потреперва и едва", 
        "сподавя кашлицата суха.", 
        "", 
        "Неясно по-стените голи —", 
        "пробягват сенките завчас;", 
        "пред мъничък иконостас", 
        "детенце дрипаво се моли.", 
        "", 
        "В прозореца свещите бледни", 
        "целуват ледени цветя,", 
        "и, в свойта кратка красота,", 
        "цветята се топят безследно…", 
        "* * *", 
        "И пак край смълчаните хижи", 
        "вървя в бледосиня мъгла", 
        "и вечната бедност и грижа", 
        "ме гледат през мътни стъкла.", 
        "", 
        "Като че злорадствени песни", 
        "напяват незнайни беди,", 
        "и трепнат, угаснат и блеснат", 
        "над затвора двете звезди.", 
        "", 
        "А спрели за миг до фенеря,", 
        "чувалчета снели от гръб,", 
        "стоят две деца и треперят", 
        "и дреме в очите им скръб.", 
        "", 
        "И сякаш потрошена слюда,", 
        "снежинки край тях се въртят;", 
        "и в някаква смътна почуда", 
        "децата с очи ги ловят.", 
        "", 
        "А бликат снежинки сребристи,", 
        "прелитат, блестят кат кристал,", 
        "проронват се бели и чисти", 
        "и в локвите стават на кал.", 
        "", 
        "„Работнически вестник“, 27.01.1923", 
        ""
    ], 
    "analysis" : [
        "Роден да бъде певец на „светлата радост”, Смирненски драматично съпреживява трагедиите на бедните жители от крайните софийски квартали и се превръща в изразител на човешкото страдание. В един от най-зрелите си поетически цикли „Зимни вечери” лирическият му герой, като истински „син на града”, възкресява тъжните картини на зимните вечери в бедняшкото предградие Ючбунар, потънало в сивата мъгла - символ на безнадеждността. Цикълът се открива с една обща, печална панорама на града, който пустее като „ черна гробница” със смълчаните си сгради, които гледат зловещо „с жълти стъклени очи”.", 
        "      Образът на града, темата за съпричастието към онеправданите и отхвърлените, както и социалните контрасти в обществото, са основните акценти в творчеството на Христо Смирненски. В произведенията му ясно се откроява особеният интерес на автора към социалната тематика. Поетът се отличава с ясно заявените си хуманни позиции, които го определят като защитник на бедните и онеправданите.", 
        "      Подборът на заглавие на дадена литературна творба е съществен момент в процеса на нейното създаване. Заглавието изразява кратко и убедително оценката за това, което пише авторът. Едновременно с това заглавието има и обобщаващ характер, защото очертава типичното за ситуацията и героите художествено пресътворение в литературното произведение.", 
        "      Не прави изключение в това отношение и заглавието „Зимни вечери”, което Смирненски поставя на своята творба. Още на паратекстово равнище поемата загатва за своите основни смислови значения. Словосъчетанието „зимни вечери” носи усещането за песимизъм и безотказно внушава на читателя драматизма, облъхващ целия лирически цикъл. Зимата е последният сезон от годишните времена и символизира замирането на природата, смъртта – вледеняването, а вечерта се асоциира с края на човешкия живот. Това тъмно диаболично начало е подчертано още в първия стих на поемата. Сравнението на града с „черна гробница” подсказва отчаянието, пустотата и безизходицата, владеещи в това мрачно и потискащо пространство на „зимните вечери” в крайните софийски квартали.", 
        "      Поетът избира зимния сезон за показване живота на града, защото той е най-труден за бедните и онеправдани обитатели на крайните квартали. Така по-отчетливо се откроява контрастът с действителността. Зимният ден е най-къс, а нощта - най-мрачна и студена. Зимата навява чувства на безнадеждност с пустотата си и мъртвата природа („оскрежената топола - призрак сякаш”, „сивата мъгла”, „локвите”).", 
        "      Лицата на зимата в поемата са контрастни, свързани със студа и мизерията. От едната страна стои мракът с неговото символно - метафорично значение („ черна гробница”, „пуст и мрачен”, „тъмата“, „в море непрогледна тъма”, „сънната улица”, „мъглата гъста”, „черен мрак”, „мъглата жълтопепелява”, „ледно”, „бледосиня мъгла”, „мътни стъкла”, „в локвите стават на кал”), а от другата се очертава бледият, но не светъл, а вледеняващ силует на зимата („оскрежената топола”, „посребрени”, „снегът”, „ледния дъх на нощта”, „бялата зима”, „неземни сребристи цветя”, „ехо в снега спускат се змийки от лед”, „белия сняг”, „прозореца в скреж”, „ледени цветя”, „цветята се топят безследно”, „снежинки”, „снежинки сребристи”, „бели и чисти”).", 
        "Цветовата гама в творбата е предимно тъмна, мрачна, потискаща („черна гробница”, „мътни стъкла”, „мръсна”, „мъглив силует”, „по тъмно”, „черни ковачи”, „черен праг” „черно ложе”). Показано е и вариативното многообразие в художественото проявление на светлината („оскрежената топола”, „посребрени”, „снегът”, „бисерни”, „бялата зима”, „сребристи цветя”, „пламък”, „копия златни”, „белия сняг”, „скреж”, „снежинки сребристи”, „кат кристал”, „бели и чисти”, „златни сълзи”, „синкави, жълти и алени”, „огнен отблясък”, „бледосиня мъгла”, „мътни стъкла“). Много отчетливо се усеща присъствието и на трагични цветови внушения като „черна гробница”, „с жълти стъклени очи”, „сивата мъгла”, „огнен сърп”, „стрехата опушена”, „злокобно сив”, „мъглата жълтопепелява”, „сивата мъгла”, „бледожълти петна”, „свещ до свещ”, „жълти скръстени ръце”, „свещите бледни”. Цветовите решения създават основната рамка, в която се вмества водещата тоналност на цикъла:", 
        "                  Като черна гробница и тая вечер", 
        "                  пуст и мрачен е градът;", 
        "                  тъпо стъпките отекват надалече", 
        "                  и в тъмата се топят.", 
        "                  А ближат снежинки сребристи,", 
        "                  прелитат, блестят кат кристал,", 
        "                  проронват се бели и чисти", 
        "                  и в локвите стават на кал.", 
        "      Първата част на цикъла, въпреки че има по-обобщен смислово-емоционален характер, успява да създаде усещането за неуютност, студенина, отчуждение, бедност и отчаяние: „Като черна гробница и тая вечер пуст и мрачен е градът...”. Тъмнина, мрак, пустота, обреченост - тези чувства са внушени чрез алитерацията на съгласната „р” в тези строфи. Черният цвят, сравнението с гробница, образът на мъглата: „сивата мъгла”, „А в мъглата - през безплътните й мрежи”, засилват усещането за присъствие на злото, на нещастието. Всичко сякаш е застинало, лишено от живот, носещо съзнание за обреченост, за призрачност и скръб: „оскрежената топола-призрак сякаш”, „глъхнат сградите, зловещо гледа всяка”. Създава се вледеняващо усещане за враждебност и отхвърленост. В този свят на човешка нищета хората са принудени да живеят, като страдат.", 
        "      Смразяващата действителност на „зимните вечери” носи усещането за липса на какъвто и да било живот или човешко присъствие. Градът-гробница е сякаш обитаван единствено от безплътни призраци - сенки на изстрадалите и изнемогващи в мизерията човешки души. Незнайният път на младата луна е смислово продължен в следващите картини на общото за бедните обитатели страдание, достигащо до най-трагичните проявления на социалната неправда.", 
        "      От общия план авторът преминава към детайлите, към описание на конкретните картини на мизерията и бедността, на нещастието и страданието. Във втория поетичен фрагмент от цикъла „Зимни вечери” Христо Смирненски умело съчетава обективното изображение - живота на бедно семейство от крайните квартали, със субективното си отношение към нещастната съдба на бедните и онеправданите, на които съчувства. Поетът не скрива присъствието си. Глаголното време на лиричното действие е в първо лице, ед. ч.:", 
        "                  Вървя край смълчаните хижи", 
        "                  в море непрогледна мъгла", 
        "                  и вечната бедност и грижа", 
        "                  ме гледат през мътни стъкла.", 
        "Внушението за самотност и обреченост, за безизходица от мизерията, заложено още в заглавието на творбата, сега се затвърждава. „Бедност и грижа” са постоянни характеристики на живота на хората, обитаващи „смълчаните хижи”. Мъглата, която е „непрогледна”, отразена в „мътни стъкла”, допълва мрачната картина на безнадеждността. Поетът представя поредната „безхлебна” вечер на едно бедно семейство. Нищетата е заела трайно място в този дом. Гладът е чест гост на обитателите му. Бащата, главно действащо лице, присъства в художествената картина на „бедност и грижа” чрез звуковото изразяване на болката: „пияни хрипливи слова”, „ругай”. Инверсията в стиха: „завърнал се вкъщи -безхлебен”, както и силната обособеност поставят лирическото ударение на фразата върху епитета „безхлебен”. По този начин Смирненски подчертава огромно¬о несъответствие. Бащата, който е призван да осигурява прехраната на семейството си, лишава дома си от хляба. „Завесата мръсна, продрана” е експресивен детайл, който разкрива потискащата атмосфера на мизерията, в която живее семейството. Нещастието обяснява, но не оправдава грубостта на бащата. Трудното ежедневие поражда и тъжното човешко общуване. Поетически доказателства за това са заканите на бащата, плачът на майката, писъкът на децата. Мизерията и нещастието са измъчили това семейство. Размаханите в закана ръце са безсмислен, но единствено възможен протест срещу социалната съдба. Разрушена е хармонията на човешкия свят, променен е традиционният символ на дома, присъстващ трайно в българската поезия. Не уют, благоденствие и сговор царят в дома, а мизерия, глад и тъга. Невинни жертви са майката, призвана да дарява живот, и децата, символ на живота. Но всички те са обречени да живеят в мизерия и скърби.", 
        "      Следващата част представя работещите цигани. Тежкият неуморен труд носи идеята обречените на страдание да определят сами бъдещето си, да бъдат господари на живота си. Това е картина с много цветови символни нюанси в цялостния елегично звучащ тон на цикъла.", 
        "      Но като опозиция на тази прокраднала се надежда идва четвъртата част. В нея основни детайли са мракът и мъглата: „мъглата гъста тегне”, „своя плащ злокобно сив”, „завесите от черен мрак”, „мъглата жълто-пепелява”, „души мъглата”. Тези образи още повече засилват усещането за отхвърленост и безнадеждност. Сякаш изплували от призрачността на мъглата, „слепия старик” и детето са като обобщен образ на жертвите, на пленниците на „орис вечна, зла”.", 
        "      Петата част на цикъла „Зимни вечери” е елемент от мозайката, представяща света на човешката мизерия. Трагизмът в тази картина се постига чрез трепетното желание за щастие, което е невъзможно за ограбените от социалната съдба. Сковаващата ги ограниченост непрекъснато им напомня, че са родени за страдание и единственото, което им остава в живота, е смъртта. Плачът на жената, запалените свещи са белег на тази смърт.", 
        "      И шестият поетичен фрагмент представя конкретните жертви на мизерията:", 
        "                  Сред стаята ковчег положен,", 
        "                  а в ковчега - моминско лице...", 
        "      Картината е като естествен завършек на страданието, пред което обикновеният човек е безсилен, а смъртта е скръбният венец на един преминал в скърби човешки живот. Сякаш е загубена връзката с Бога.", 
        "      Последната, седма част на цикъла се връща към художествената обобщеност, която носи началната картина. Отново виждаме характерните за целия цикъл образи: „бледосиня мъгла ”, „мътни стъкла ”, „ смълчаните хижи”, които създават усещането за отхвърленост и враждебност. Особено тъжно е посланието на тази финална част. В образа на разтапящите се в калта бели снежинки „проронват се бели и чисти / и в локвите стават на кал”, виждаме обречените съдби на тези деца, жертви на социалната несправедливост в едно общество, зле устроено и лишено от човечност.", 
        "      Цикълът „Зимни вечери” е художествен синтез на поетични търсения и лирични послания в творчеството на Христо Смирненски. Поетът изразява своето съчувствие към страдащите и несправедливо ограбените, рисувайки живота на бедните свои „братя” като непрекъснат низ от нещастия и болка, без нито един лъч надежда за по-добър живот. Заглъхва лиричният стон на страданието сред елегичната тишина на цикъла „Зимни вечери” на Христо Смирненски, изпълнен с красивата поетична изповед на човешките души.", 
        ""
    ], 
    "name" : "Зимни Вечери", 
    "__v" : NumberInt(0)
}
{ 
    "_id" : ObjectId("5c5ec9e37f59352844896f75"), 
    "paragraphs" : [
        "Над мъртвата градинка вечерта", 
        "разпускаше коси от черен мрак.", 
        "Йохан открехна малките врата,", 
        "огледа уличната пустота", 
        "и в миг прекрачи дървения праг.", 
        "", 
        "След него припна плачуща жена,", 
        "протегнала в ръцете си дете.", 
        "Но, озарен от бледата луна,", 
        "безшумно в тягостната тишина,", 
        "отмина той и всичко опусте.", 
        "", 
        "По него дълго, дълго гледа тя,", 
        "далече впила поглед замечтан;", 
        "наоколо бе сънна пустота", 
        "и само прибледнелите уста", 
        "нашепваха едвам: „Йохан, Йохан!“", 
        "", 
        "А над Берлин, потънал в ситен скреж", 
        "и лунни сребросинкави петна,", 
        "внезапно екна първия гърмеж", 
        "и ехото в безумний си летеж", 
        "раздра задрямалата тишина.", 
        "", 
        "След него втори, трети… ето в миг", 
        "изтръпна в ужас снежния Берлин.", 
        "Нощта изпълни се с гърмеж и вик", 
        "и пламъкът изви червен език,", 
        "блестящ над покривите кат рубин…", 
        "* * *", 
        "На барикадата бе непознат", 
        "Йохан. И непознат остана той.", 
        "Прислонил се до старец белобрад,", 
        "излеко побледнял от остър хлад,", 
        "гърмеше с вихъра на кървав бой…", 
        "", 
        "И труп до труп в мъртвешка хладнина", 
        "простират се, а бурята гърми;", 
        "по сини блузи алени петна,", 
        "в очите смръзнал вик и не в една", 
        "десница още пушката дими.", 
        "", 
        "А недалеч, зад срещните стени,", 
        "картечниците блясват с огнен лик,", 
        "хусарите на шеметни вълни", 
        "промъкват се и залп след залп гърми", 
        "и вие се Смъртта в размах велик…", 
        "* * *", 
        "На барикадата Йохан е сам.", 
        "В предсмъртен стон старикът белобрад,", 
        "оплискан с кръв, повдига се едвам.", 
        "Съзрял хусарите през дим и плам,", 
        "крещи, издъхвайки: „Назад! Назад!“", 
        "", 
        "А стиснал карабината в ръце,", 
        "Йохан ги среща с гръм и ги зове:", 
        "„Елате вий, аз с каменно лице", 
        "ще срещна щика в своето сърце!", 
        "Елате вий, престъпни синове!", 
        "", 
        "Безумци! Всяка капка кръв пред вас", 
        "ще бликне нови хиляди борци!", 
        "Веч бий дванайсетият кобен час", 
        "и ще сразим престъпната ви власт!", 
        "Елате вий! Елате, подлеци!“", 
        "", 
        "А от веригите хусар един", 
        "тогаз просъска гневно с глас пиян:", 
        "„Млъкни! Ръцете горе, рабски син!“", 
        "Но, величав кат някой исполин,", 
        "„Челата горе!“ — викна му Йохан.", 
        "", 
        "Задружен гръм изпрати му ответ.", 
        "Той грохна до старика белобрад.", 
        "Хусарите се втурнаха напред.", 
        "Един от тях се взря в лика му блед", 
        "и пръсна черепа му с приклад.", 
        "* * *", 
        "А тънеше Берлин в мъгла и скреж", 
        "и бликаше предутрен синкав здрач.", 
        "И в бедна хижа, в ужас и копнеж", 
        "една жена при всеки глух гърмеж", 
        "избухваше в несдържан горък плач.", 
        "", 
        "И стиснала детенцето си, тя", 
        "все чакаше със поглед замечтан.", 
        "Навън цареше смъртна пустота", 
        "и глухо прибледнелите уста", 
        "през плач нашепваха: „Йохан! Йохан!“", 
        ""
    ], 
    "analysis" : [
        "Стихотворението представя класическия литературен мотив за прощаващия се със семейството си герой, решен на смърт в името на идеалите си, познат още от времето на Омир - раздялата на Хектор с Андромаха. Смирненски го развива по свой начин, създавайки две картини, напълно противоположни по настроение - отделянето на лирическия герой от семейството и боя на барикадата. В тях героят е различно определен - в дома си той е близкият, любимият, всичко му е познато, там научаваме името му, нашепвано от скръбната му съпруга.", 
        "      На барикадата Йохан вече е непознат, безименен - „и непознат остана той”. Смирненски развива любимата си идея за безименния герой, който се бори не от суета и заради слава, а защото не желае да живее повече унизен. Паметта за него не е на барикадата, където дори не го познават - а в семейството му - за щастието, на което се бори. Какво означава за Йохан прекрачването на „дървения праг”?", 
        "      Картината на пустота и безнадеждност е подчертана от метафората „мъртвата градинка” и вечерта, която като прокобница „разпускаше коси от черен мрак”. Поетът не подчертава необичайното в поведението на своя герой и не представя раздялата между него и семейството му чрез физическата близост на прегръдката или целувката. Плачещата жена, „протегнала в ръцете си дете”, не спира любимия, а със страдалческия си жест откроява детето като смисъл на живота и на решението им. Тя го изпраща с надежда, усетена в замечтания й поглед, но предчувствието за смъртта е по-силно. Надеждата не й позволява да го спре, мъката си изживява сама, за да не го разколебае. Тя не смее да наруши тишината, сякаш в нея вижда закрилница. В прошепването е вложен особен съдбовен смисъл - то е благослов, заклинание и молитва за спасение. Състоянието, при което любимата на героя иска да извика, а всъщност само нашепва, показва силната й обич към човека, когото изпраща. Това е раздяла, в която жената не напомня за себе си, а мъжът се отделя от дома без поза с подчертана обикновеност, сякаш го очаква делник: „Йохан открехна малките врата, огледа уличната пустота / и в миг прекрачи дървения праг.” В семейството лозунги не са необходими, не са необходими и велики думи - всичко е казано, всичко е разбрано.", 
        "      В следващия стих вихърът на кървавия бой, представен почти натуралистично, контрастира на тишината в първата картина. Тук господар е Смъртта, която в „размах велик” не подбира своите жертви. В тази сцена единственият спокоен, наситен с човещина, момент е изобразяването на Йохан на барикадата, прислонен „о старец белобрад”. Без този стих всичко в битката би изглеждало чудовищно - героят не е сам, неговата мотивираност в боя се засилва, защото чувства до себе си близък човек. Тя става още по-голяма след смъртта на стареца - думите и действията му са проникнати от голямата болка. Сцената, която рисува поетът, е величествена, в нея е разкрита готовността за саможертва на героя, изправен „кат някой исполин”. Смирненски е въвел плакатно-лозунговото обръщение на Йохан към враговете, което обаче не възприемаме като словесна демонстрация. Тази емоционална, заклинателна реч е нужна на героя, чрез нея той показва своята ясна цел и освободеността си от страха пред смъртта. Съзнанието и духовността му са чисти, по това се отличава от враговете, заглушили в алкохола своята съвест, неспособни в яростта си да уважат достойната смърт на бунтовниците.", 
        "      Героите са загинали, останала е болката по тях. Идеалът е велик, защото е посветен на борбата за справедливост, но той не може да намали болката и да върне близките. В зората на свободата има повече мъка, отколкото празничност, защото по улиците, на които ще се роди новото, се усеща „смъртна пустота” заради тези, които вече ги няма.", 
        "", 
        ""
    ], 
    "name" : "Йохан", 
    "__v" : NumberInt(0)
}
{ 
    "_id" : ObjectId("5c5eca187f59352844896f76"), 
    "paragraphs" : [
        "Ний всички сме деца на майката земя,", 
        "но чужда е за нас кърмящата й гръд,", 
        "и в шеметния кръг на земния си път,", 
        "жадувайки лъчи, угасваме в тъма —", 
        "ний, бедните деца на майката земя.", 
        "", 
        "Край нас се вие бич, над нас тежи хомот", 
        "и робския закон на жълтия метал;", 
        "ний раснем в нищета, ний гаснем сред печал", 
        "и ръсим в своя друм сълзи и кървав пот —", 
        "ний, бледи смъртници — родени за живот.", 
        "", 
        "А ний сме океан от огнени вълни,", 
        "величествен керван към светли висоти;", 
        "Чрез нашите сърца вселената тупти,", 
        "живота се крепи на раменете ни,", 
        "но ний сме океан от стенещи вълни.", 
        "", 
        "На земните блага всевечни сме творци,", 
        "а нужда ни души до хладната си гръд.", 
        "Под черните крила на дебнещата смърт", 
        "привеждаме чела със трънени венци —", 
        "ний, вечните творци, ний морните борци.", 
        "", 
        "Но иде ден на съд! Над майката земя", 
        "надвисва ураган и в громкия му зов", 
        "преплитат се ведно омраза и любов,", 
        "а майката земя възсепва се сама,", 
        "потъпкала греха, отърсила срама.", 
        "", 
        "Защото в боен ред сред робската тъма", 
        "възбунени вълни издигат се със рев,", 
        "защото накипя свещеният ни гнев", 
        "и неговият вик стозвучно загърмя:", 
        "„И ние сме деца на майката земя!“", 
        ""
    ], 
    "analysis" : [
        "Поезията на Христо Смирненски разкрива света като несъвършен, греховен и позорен. В него човек не живее, а жалко съществува. Лирическият герой на твореца съзнава необходимостта от разрушаването на стария свят и сътворяването на нов, хармоничен свят, свят на красота и истински живот. Това рушене не може да стане просто така - без причина, без присъда. Тази присъда се реализира в гнева на хората, пожелали светлина и щастие. Опозицията между техния копнеж и действителността и най-вече невъзможността на този копнеж раждат в човешките души гняв. Но той не е разрушителен. Напротив, има достатъчно градивна сила, за да изгради нов, светъл и щастлив свят. Този гняв би могъл да се разглежда като разрушителен само в аспекта му на присъда и оттам - унищожител на стария свят. Но дори в този случай той си остава положителен по знак.", 
        "      В стихотворението „Ний” лирическият герой се изявява не като „аз”, а се слива в „ние”. Той се извисява от гордия трагичен протест на самотната, бунтуваща се личност до единението с другите, с „ние”-то, защото за осъществяването на идеите, които внушава Христо Смирненски, е необходима широка подкрепа. Освен това по този начин се показва градивната сила на множеството и текстът става по-достъпен, по-близък до хората. Достъпността на творбата се постига и чрез спецификата на художествената й реализация. За да изведе ясно идеите си, за да бъдат те разбираеми за всички, Христо Смирненски използва както утвърдени в родната традиция образи, така и универсални митологични символи.", 
        "      Поетът тръгва от познат за българската аудитория модел, разгърнат от Неофит Бозвели в средата на XIX век, според който родината се мисли като майка („Мати Болгария”), а поданиците - като нейни синове. Принципите за йерархическата организация, присъщи на държавността, тук отстъпват място на съкровено-близките отношения в семейството.", 
        "      Основавайки се на този модел, Христо Смирненски изобразява нелогичната, неестествена ситуация - „Ний всички сме деца на майката земя, / но чужда е за нас кърмящата й гръд”. В това е ключът на конфликта между нея - „майката земя”, и „ний, бедните деца”. Проблемите, които по-нататък поставя поетът, тяхната мащабност, определят обръщането на текста към митологията, защото само митологията разглежда проблеми като края на света и раждането на друг свят. Друга близост с митологията е характерът на текста. Също като в митологичните текстове, поетичната творба обяснява (1) защо ще трябва да умре старият свят и (2) как ще се роди новият. Два въпроса, при отговора на които Христо Смирненски насочва и към смисловия потенциал, носен от образа на Иисус Христос. Алюзия за пътя на Божия Син към Голгота и кръстните Му мъки са страданието на „бедните деца”, проливаните от тях „сълзи и кървав пот”, приведените им чела - „със трънени венци”. Жертвата на Спасителя се успоредява със себежертването в името на по-добро бъдеще - „в боен ред сред робската тъма / възбунени вълни издигат се със рев”. А идеята за Възкресението Христово се оказва възкресение в един по-добър свят - „а майката земя възсепва се сама”.", 
        "      Контрастът между злото, греховно „днес” и светлото, хармонично „утре” се изгражда чрез опозициите „земя-мащеха - земя-майка”, „лъчи - тъма”, „омраза - любов”, „живот - смърт”. Тук се ражда копнежът по „утре”, но тук се вижда и неговата невъзможност. Важно е да се отбележи, че за постигане на копнежа по светлина и щастие трябва да се преобърне митологичният модел „Сътворение - Съден ден - Апокалипсис”, за да стане „Съден ден - Апокалипсис - Сътворение”. Това е така, защото според християнската представа времето е линейно (има начало - Сътворението, и край - Апокалипсиса), а от двете страни на „отсечката” време (преди Сътворението и след Апокалипсиса) е безвремие, безкрайност, т.е. хаос. Съгласно идеята, която прокарва Христо Смирненски, в душите на хората извира гневът, който ще осъди настоящата действителност (настъпва съдният ден). Гневът, който ще разруши злото „днес” (това е апокалипсисът на несправедливия свят) и ще сътвори светлото бъдеще (мечтаното ново сътворение).", 
        "      Контрастът между „утре” и „днес” е изведен и чрез оксиморона „бледи смъртници - родени за живот”. Идеята е същата - за да се освободим от смъртта „днес”, трябва да постигнем „утре”-то. Този оксиморон в текста внушава още, че трябва да оставим цялата си същност в настоящето и да станем нови хора, за да постигнем светлото бъдеще. Идеята за промяна първо в човека е продължена и в „Юноша” (необходимо е човек да премине няколко етапа на себеразвитие, за да се утвърди като демиург, като строител на собствената си съдба), и в „Стария музикант” (там идеята е, че в човешкото сърце трябва да се роди състраданието). Промяната в самите хора е необходима и за да се унищожи идолопоклонничеството пред „Златний телец” („Юноша”), защото корените му са именно вътре в човека.", 
        "      За да убеди за пореден път хората, че когато са заедно, когато са „ние”, те могат да постигнат светло бъдеще, Христо Смирненски вгражда това „ний” в градацията „стенещи вълни” - „огнени вълни” - „възбунени вълни”. Тази растяща градация разкрива прехода у самите хора и мощта, с която набират своя гняв, роден от техните светли копнежи. Кулминацията на текста следва именно след тази градирана скрита мощ на „ние”-то и се явява своеобразен резултат от нея. Този върхов момент е ясно изреченото: „И ние сме деца на майката земя!”", 
        "      Този последен, финален стих е може би цел, оправдание и резултат от идеите на Христо Смирненски. Това е програмата им. Тези думи са израз на копнеж по свободното им изричане в един светъл, чист, красив, хармоничен свят, изграден от „ние”-то, реализиран чрез отрицание и разрушение на непродуктивното зло на стария свят.", 
        ""
    ], 
    "name" : "Ний", 
    "__v" : NumberInt(0)
}
{ 
    "_id" : ObjectId("5c5eca637f59352844896f78"), 
    "paragraphs" : [
        "Все там до моста приведен седи,", 
        "тегли полекичка лъка,", 
        "а над главата му ревностно бди", 
        "черната старческа мъка.", 
        "", 
        "Бурно край него живота кипи", 
        "в грижи и горести вечни", 
        "и пъстроцветните шумни тълпи", 
        "все тъй са зли и далечни.", 
        "", 
        "Привечер. Спуска се траурен здрач,", 
        "ситен снежец завалява,", 
        "спира цигулката горестен плач —", 
        "стареца немощно става.", 
        "", 
        "И прегърбен той пристъпя едва,", 
        "спира се тук-там и стене,", 
        "шепнат му злъчни, невнятни слова", 
        "зимните вихри студени.", 
        "", 
        "Там — от скованата в мраз висина —", 
        "мигом през тънкия облак", 
        "хвърля му поглед печална луна,", 
        "фосфорно бледа и обла.", 
        "", 
        "А зад гърба му пристъпя Смъртта,", 
        "кървава и многоръка,", 
        "и по цигулката старческа тя", 
        "тегли полекичка лъка.", 
        ""
    ], 
    "analysis" : [
        "Диспозицията „човек-град” е трагически център и на символистичната поезия. В нея трагически носител на идеята за обречеността е лирическият субект. При Смирненски страдащият човек е колективен образ. Дори в стихотворения, отразяващи страданието на единични герои, описваната драма губи единичната си конкретност – страдалецът се превръща в образ-емблема на определена социална група от несретници.", 
        "      Точно такъв идеен заряд има образът на музиканта-цигулар, обобщаващ съдбата на изоставените стари хора в стихотворението „Старият музикант”. Тук мотивът за ограбената младост е трансформиран в мотива за ограбения живот. Сходните трагически съдби на децата („Братчетата на Гаврош”) и на стареца очертават идеята за социалната обреченост на низовия човек от изгрева до заника на неговия живот. И в „Старият музикант” представата за духовната, социалната и битова отчужденост на човека от града се изгражда чрез основния принцип на образотворчество в поезията на Смирненски – контрастът. Образът на стария музикант е противопоставен на града, тълпата и природата. Идеята за неговата извънпоставеност от пространството и времето разгръщат първите две строфи. Те очертават яркото духовно несъответствие между човека и града. Началното въведение „все там до моста приведен седи” (аналог на стиха „всяка вечер… ти виждаш бедните деца”) актуализира мотива за трагическия кръговрат на човешкия живот в пространството и времето. Образът на единствения близък спътник на самотния музикант – бушуващата над главата му „старческа мъка” излъчва трагическа ирония. Определенията „черна”, „старческа” и немощното движение на цигулковия лък внушават чувство за трагическа обреченост. Тази немощ е в контраст със забързания пулс на кипящия край стареца живот. Черният цвят в обрисовката му изпъква с трагическа яркост на фона на пъстротата на заобикалящите го тълпи. Именно несъответствието между самовглъбеността на несретника и динамичния темп на градския живот подчертават неговата изолираност от света. Олицетворение на този „враждебен свят” са неговите „зли и далечни” тълпи, осъждащи страдалеца на социална сиротност. Така чуждееща се от него се оказва и природата. Тя е огледално симетрична на безчувствената тълпа: градското множество няма словесен контакт с музиканта – зимните вихри му „шепнат невнятни слова”; тълпата го отблъсква със своето ледено безразличие – сковаваща душата му е и „скованата в мраз висина”. Образът на зимната вечер има важна функция в текста. Налице е ярък паралел между падащия зимен здрач и жизнения край на старческия път, между неговите стонове и далечната „печална луна”. Тези аналогии подготвят появата във финала на стихотворението на персонифицирания зловещ образ на смъртта („кървава и многоръка”). Знаците, предвещаващи нейната поява са „фосфорно бледата луна”, „траурния здрач” на вечерта. Персонифицираните образи на града, тълпата, вечерта, нощта, зимните вихри утвърждават основното емоционално движение в описвания свят – от духовната грохналост и физическа изчерпаност към неизбежна смърт. Те се превръщат в зловещо трагическо обкръжение на музиканта, от което няма спасение: „край него” – безразличните тълпи; „над него” – „студените зимни вихри”; „зад него” – Смъртта. Ето защо описаното немощно тръгване на стария музикант по градската улица се оказва символично пътуване към Смъртта – силата, способна единствено да задвижи немощния човек по пътя от битието към небитието („Смъртта… тегли полекичка лъка”).", 
        ""
    ], 
    "name" : "Старият Музикант", 
    "__v" : NumberInt(0)
}
{ 
    "_id" : ObjectId("5c5eca977f59352844896f79"), 
    "paragraphs" : [
        "Тази вечер Витоша е тъй загадъчна и нежна —", 
        "като теменужен остров в лунносребърни води,", 
        "и над смътния й гребен, сякаш в болка безнадеждна,", 
        "се разтапят в тънка пара бледи есенни звезди.", 
        "", 
        "И грамаден и задъхан, скрил в гранитната си пазва", 
        "хиляди души разбити — глъхне празничния град", 
        "и под лунно наметало с шепот странен той разказва", 
        "повестите безутешни на вседневен маскарад.", 
        "", 
        "А из улицата шумна, под гирлянди електрични,", 
        "ето малката цветарка бърза от локал в локал,", 
        "де оркестрите разливат плавни звукове ритмични", 
        "и от тях се рони сякаш скрита мъка и печал.", 
        "", 
        "С погледа смутен и влажен на прокудена русалка", 
        "между масите пристъпя и предлага плахо тя:", 
        "златожълти хризантеми в кошничка кокетно малка", 
        "и усмивката смирена по рубинени уста.", 
        "", 
        "Върху стройното й тяло, върху младостта й цветна,", 
        "като черни пипала се плъзгат погледи отвред", 
        "и в усмивки иронични блика мисъл неприветна,", 
        "че цветята се купуват, а и тя е чуден цвет.", 
        "", 
        "И оркестърът въздъхва, стихват плачущи акорди,", 
        "гаснат, млъкват, но отново гръмват те по даден знак,", 
        "понесат се нависоко волнокрили, смели, горди", 
        "и се спуснат бавно, плавно като мек приятен сняг.", 
        "", 
        "Но от маса къмто маса свойта кошничка показва", 
        "светлокосата девойка с поглед смътен и нерад,", 
        "а грамаден и задъхан, скрил в студената си пазва", 
        "хиляди души разбити — дебне каменния град.", 
        ""
    ], 
    "analysis" : [
        "", 
        "Стихотворението е добавено към цикъла „Децата на града” и сполучливо се вписва в атмосферата, образите и мотивите му. Самото заглавие „Цветарка” въвежда идеята за цветното, празничното в живота. Според господстващия в цикъла патос (настроение), цветята и красивите неща нямат място в студената, каменна прегръдка на града. Стихотворението изгражда контрасти – редуват се картини, заредени с изящност и прецизност на детайла, с платна, в които господстват грубите тонове на мизерията и трагичното в живота.", 
        "      Произведението започва с очарователен пейзаж, поглед към Витоша.", 
        "      Тази вечер Витоша е тъй загадъчна и нежна –", 
        "      като теменужен остров в лунносребърни води,", 
        "      и над смътния й гребен, сякаш в болка безнадеждна,", 
        "      се разтапят в тънка пара бледи есенни звезди.", 
        "Цветовата гама на теменуженото и „лунно сребърното” създават впечатление за нереалност, забуленост. Макар и красива, пейзажната картина се отличава с пронизващата я болка и безнадеждност. Пейзажът е един от обичайните за поета, болката и красотата се докосват и съжителстват в произведението.", 
        "      Следва образът на самия град, убежище на „хиляди души разбити”, притежател на „гранитна пазва” и въпреки това – празничен.", 
        "      И грамаден и задъхан, скрил в гранитната си пазва", 
        "      хиляди души разбити – глъхне празничния град", 
        "      и под лунно наметало с шепот странен той разказва", 
        "      повестите безутешни на вседневен маскарад.", 
        "      Двустишието, с което е въведен градският пейзаж, видоизменено се превръща в поанта на стихотворението. Във втора строфа се откроява и мотивът за наметалото – знак на прикриване, отдалечаване от реалността. Образът на „вседневния маскарад”, който се разиграва в града, разширява значенията на маската, покривалото, забулените неща. Карнавалното всекидневие, заместващо живота в градското пространство, е акцент привнесен от символизма.", 
        "      Образът на девойката, централен персонаж в творбата, е въведен в трета строфа. Подчертана е крехката възраст и успоредно с това е въведена темата за музиката, за звуците на оркестрите, ронещи „скрита мъка и печал”.", 
        "      А из улицата шумна, под гирлянди електрични,", 
        "      ето малката цветарка бърза от локал в локал,", 
        "      де оркестрите разливат плавни звукове ритмични", 
        "      и от тях се рони сякаш скрита мъка и печал.", 
        "      Девойката има поглед на прокудена русалка. В сравнението се откроява сблъсъкът между света на детството, в който господстват приказни сюжети и русалки и действителността, в която детето е далеч от уюта и защитеността на дома и обикаля столичните локали. За приказката напомнят „златожълти хризантеми” и очарованието на детската усмивка. Присъствието на малкото момиче в опасното време на вечерта, в потока на шумните градски улици предполага застрашителност. Заплахата на личността и се оглежда в ироничните усмивки и погледи „като черни пипала”, неприличните мисли на околните тласкат към мотива за блудството и правят смислова препратка към стихотворението „Уличната жена”. Допускането на възможността красотата да бъде купена, както се купуват предмети е сигнал за опорочени ценности.", 
        "      Върху стройното й тяло, върху младостта й цветна,", 
        "      като черни пипала се плъзгат погледи отвред", 
        "      и в усмивки иронични блика мисъл неприветна,", 
        "      че цветята се купуват, а и тя е чуден цвет.", 
        "      Предпоследната строфа обхваща мотива за музиката, създавайки своеобразни паралели. Звуците, които се носят във вечерта са „волнокрили, смели, горди”, но същевременно в тях струните плачат. Оркестърът, като живо същество „въздъхва” и тази въздишка събира болката на отчаяните човешки съдби.", 
        "      Последният поглед върху героинята акцентира върху светлината в косата и, но непосредствено с това напомня и за студенината на градското пространство.", 
        "      Но от маса къмто маса свойта кошничка показва", 
        "      светлокосата девойка с поглед смътен и нерад,", 
        "      а грамаден и задъхан, скрил в студената си пазва", 
        "      хиляди души разбити – дебне каменния град.", 
        "      Стихотворението завършва с образа на каменния град, а глаголът „дебне” извежда напред хищническата природа. Закономерно остава да звучи мотивът за жертвите, които алчният хищник ще грабне.", 
        ""
    ], 
    "name" : "Цветарка", 
    "__v" : NumberInt(0)
}
{ 
    "_id" : ObjectId("5c5ecacf7f59352844896f7a"), 
    "paragraphs" : [
        "", 
        "Аз не зная защо съм на тоз свят роден,", 
        "не попитах защо ще умра,", 
        "тук дойдох запленен и от сивия ден,", 
        "и от цветната майска зора.", 
        "", 
        "Поздравих пролетта, поздравих младостта", 
        "и възторжен разтворих очи,", 
        "за да срещна Живота по друм от цветя", 
        "в колесница от лунни лъчи.", 
        "", 
        "Но не пролет и химн покрай мен позвъни,", 
        "не поръси ме ябълков цвят:", 
        "пред раззинали бездни до черни стени", 
        "окова ме злодей непознат.", 
        "", 
        "И през облаци злоба и демонска стръв", 
        "черна сянка съзрях да пълзи —", 
        "златолюспест гигант се изправи сред кръв,", 
        "сред морета от кръв и сълзи.", 
        "", 
        "В полумрака видях изтерзани лица,", 
        "вред зачух плачове като в сън", 
        "и жестока закана на гневни сърца", 
        "се преплете с оковния звън.", 
        "", 
        "Аз познах свойте братя във робски керван,", 
        "угнетени от Златний телец;", 
        "и човешкия Дух — обруган, окован,", 
        "аз го зърнах под трънен венец.", 
        "", 
        "И настръхнал от мрака на тази земя,", 
        "закопнях, запламтях и зова:", 
        "— Ах, блеснете, пожари, сред ледна тъма!", 
        "Загърмете, железни слова!", 
        "", 
        "Нека пламне земята за пир непознат,", 
        "нека гръм да трещи, да руши!", 
        "Барикаден пожар върху робския свят!", 
        "Ураган, ураган от души!…", 
        "", 
        "И тогава — залюбен в тълпите, пленен", 
        "от лъчите на нова зора, —", 
        "без да питам защо съм на тоз свят роден,", 
        "аз ще знам за какво да умра.", 
        "", 
        "„Работнически вестник“, 2 септември 1922", 
        ""
    ], 
    "analysis" : [
        "Поетическата творба на Христо Смирненски „Юноша” има преднамерена и съвършена композиция. Тя започва със стихове-изповед, в която са оголени най-болезнените въпроси на човешкото съществуване:", 
        "                  Аз не зная защо съм на тоз свят роден,", 
        "                  не попитах защо ще умра", 
        "      Финалът на творбата повтаря стиховете, за да даде отговор на един от въпросите:", 
        "                  без да питам защо съм на тоз свят роден,", 
        "                  аз ще знам за какво да умра.", 
        "      Това е повторение-оразличаване, повторение, което има за цел да открои промяна. Творбата се приема като изповед на едно съзнание, началните стихове поставят първите въпроси на битието, пред които човек се изправя и чието решение търси понякога напразно цял живот. В последните стихове на творбата лирическият герой на Смирненски е достигнал до своя отговор. Творбата е разположена между въпроса и намереният отговор. Между тях е промяната на едно съзнание, което иска да разбере света и себе си в него. Между въпроса и неговия отговор е пътят от наивната възторжена младост да социалната зрелост. Между тях е миналото на страданието и бъдещето на промяната.", 
        "      Творбата следва движението на мисълта при сблъсъка и със социалната реалност. Затова тя непрекъснато се колебае между емоционално-експресивното начало и пластично-изобразителното въздействие. Тя изразява, но и рисува. Изповедност и картинност се срещат, за да постигнат лирическия драматизъм на острия сблъсък на едно съзнание със света. Изповедното начало се проявява в „аз” формата на стиха, в употребата на глаголи, които носят значението на узнаване, на прозрение. Мисълта на лирическия герой е извървяла пътя от социалната инфантилност до узнаването, до прозрението в битиен и социален план.", 
        "      От своя страна пластичното начало на творбата се проявява в изобразителни картини и визуални фрагменти. Поезията на Смирненски е разточителна на цветове. Когато изобразява, той подбира думи, които носят в себе си багри и звуци. С тях рисува картини, изградени с романтичен замах, композирани на принципа на контраста. В „Юноша” противоречието между мечта и реалност става конструктивен похват. От една страна е възторжена наивност на младостта, родила във въображението на лирическия герой пластичните образи на очакването, жадуването. Срещу нея е реалността, превърната в картина на кошмарното. Желанието, мислено като въображаемо, е представено чрез отделни визуални детайли, изградени върху илюзията за светлина, лъчи, цветове: „друм от цветя”, „колесница от лунни лъчи”, „ябълков цвят”, „цветната майска зора”. Реалността, с която се сблъсква съзнанието на лирическия герой, се превръща в цялостна картина, нарисувана в тъмни тонове. Тази картина, в полумрака на която се чувстват стонове и плач, подобна на ада, е разгърната в три строфи. Тя започва със стиха:", 
        "                  пред раззинали бездни до черни стени", 
        "                  окова ме злодей непознат", 
        "и завършва:", 
        "                  и човешкия Дух – обруган, окован", 
        "                  аз го зърнах под трънен венец", 
        "      Тръгва се от личната изповед, за да се стигне до романтичната идея за тоталното зло. Адът на човека е тук на земята, в реалното му съществуване. Смирненски рисува с пластично въздействащи детайли ужаса на този реален кошмар, но използва и стилистиката на романтичната представа, разбираща злото като световен демон:", 
        "                  И през облаци злоба и демонска стръв", 
        "                  черна сянка съзрях да пълзи –", 
        "                  златолуспест гигант се изправи сред кръв,", 
        "                  сред морета от кръв и сълзи.", 
        "      Злото в тази картина е едновременно конкретно-реално и митологично-универсално. Смирненски непрекъснато се стреми творбата да е интимно-лична в изповедта си и универсална във внушенията си. За да постигне тази универсалност, той използва библейски и митологични образи и представи („трънен венец”, „морета от кръв и сълзи”, „братята във робски керван”), както и сам създава образи-символи, в което е вложен обобщения смисъл на основните категории на човешкото битие. Тях поетът изписва с главна буква, превръщайки ги в символи на съществуването: „Живота”, „Златний телец”, „човешкия Дух”. Чрез тяхната обобщеност Смирненски създава картина на един свят, едновременно конкретна и универсална, реална и кошмарна, картина на свят, в който човекът е унизен, обруган, окован.", 
        "      Първите две строфи на творбата свързват илюзиите на младостта с миналото. В последните две строфи копнежът към промяна е превърнат в мечта, устремена към бъдещето. Те създават картина на предстоящия социален взрив изцяло в модалността на жадуваното. Използвани са повелително наклонение („Ах, блеснете, пожари, сред ледна тъма!/ Загърмете, железни слова!) и желателни конструкции, звучащи като заклинание:", 
        "                  нека пламне земята зад пир непознат,", 
        "                  нека гръм да трещи, да руши!", 
        "      Първите две строфи изразяват неосъществимостта на очакваното от лирическият герой. Те са изцяло в пространството на разочарованието.", 
        "      Последните две строфи са в измеренията на жадуваното сбъдване на промяната. Те са израз на копнежа по осъществяването на желанието. Първите две и последните две строфи са композиционно повторение с обърнат смисъл. Те са като обратен отпечатък една на друга: миналото и бъдещето, младостта и зрелостта, разочарованата надежда и надеждата за промяна. Между тях е настоящето – едновременно ужасяващо конкретно и разположено в несвършващото безвремие на вечното зло.", 
        "", 
        ""
    ], 
    "name" : "Юноша", 
    "__v" : NumberInt(0)
}
{ 
    "_id" : ObjectId("5c60498000fe1c2e70d39a18"), 
    "paragraphs" : [
        "Борбата е безмилостно жестока.", 
        "Борбата както казват, е епична.", 
        "Аз паднах. Друг ще ме смени и…", 
        "                                                        толкоз.", 
        "Какво тук значи някаква си личност?!", 
        "", 
        "Разстрел, и след разстрела — червеи.", 
        "Това е толкоз просто и логично.", 
        "Но в бурята ще бъдем пак със тебе,", 
        "народе мой, защото те обичахме!", 
        "", 
        "14 ч. — 23.07.1942 г.", 
        ""
    ], 
    "analysis" : [
        "", 
        " В началния куплет на „Предсмъртно” поетът резюмира своята човешка и гражданска участ. Следващият спонтанно откликва на настъпилия последен час. „Разстрел...”- като ехо отзвучава произнесената присъда. Авторът е вече извън руслото и на борбата, и на живота. На отминалото и преживяното, на съдбата той сега гледа като безпристрастен летописец, отстрани и от дистанция. Човешката драма е оставена безгласна. Сьизмерена с историческия щрих, тя е незначителна. Личната трагедия е недосегаемо капсулирана вътре в него. Мъката - пусната да скита „сама в пространството”. Превърната е в мълчание - голямото мълчание на поета пред вечността. Може би точно за да не наруши това мълчание, той не се разделя (посредством лирическо обръщение) с майка си - най-близкото му същество. Дали се бои да не я огорчи с упоритото си мирогледно отдалечаване, водещо до разрив? Или за да избегне докосването на душите, което би го размекнало до нежелани откровения? Или не е бил готов за такава среща?... Изтерзаната му от въпроси и съмнения, осланени илюзии и разочарования, самообвинения и покруси душа намира успокоение в популярни категории, идеологически разкрасени позиции, стигащи до аскетичното „просто и логично” отрицание на личността, в които днес като че ли можем да открием прокрадваща се тънка, едва уловима струйка от някаква ирония. Няма друго стихотворение в неговата поезия, в което да са използвани толкова готови формулировки, подчертани с това „както казват”. И той ги приема като дисциплиниран изпълнител на една повеля, като безименен чертожник на парадните контури на историята. За да запази вътрешната си устойчивост, да не допусне да бъде разстрелян неговият идеал, смисълът на живота му, Вапцаров посрещна фанатизирано собствения си разстрел.", 
        "      Последното двустишие отбелязва емоционален подем. В него поетът се изтръгва от вцепенението, напуска безжизнените дефиниции, дава път на светлинката, тлееща в душевната му бездна. Влиза в хармония със себе си, от която струи дълбока човечност и подкупваща искреност, омъдрен стоицизъм, кристално спокойствие, удивителна простота и скромност, извисен човешки и граждански морал, съзнание за изпълнен дълг. Надеждата е сгрята от вяра. Страданието, трансформирано в жертвоготовност, надмогва смъртта. Вековечна остава само любовта. От нея извира онова просветление, което го озарява пред прага на вечния мрак. Тя става неговото причастие към отвъдния свят. Тридесет и три годишният поет сьизмерва своите усилия с мащабите на историята. Утешението му е, че споменът за него ще бъде запазен. И той ще остане на своя граждански пост сред хората, които единствено са в състояние да превърнат смъртта в безсмъртие. Така разбира Вапцаров вечността в кръговрата на битието. И това схващане го сродява с Ботевото „Да каже нявга народът...”. Естественото примирение с логиката на живота и борбата ражда светлия оптимизъм на творбата, превръща изповедта в завет, двете кратки строфи - в химн на безсмъртието.", 
        "      Мисълта за смъртта спохожда поета във всяко второ от неговите най-известни стихотворения. Сама по себе си тя е жалка и отвратителна. Но при определени обстоятелства е спасение, щастие, красота, подвиг, знаме. Грозотата и великолепието й си дават среща в поезията на Вапцаров. физическата и духовната гибел си оспорват място в нея. Подобно на Ботев, и този български поет е изживял многократно собствения си край. Само в „Не бойте се, деца” той се вижда достигнал старостта. Гибелната неизбежност не е свързана в съзнанието му с някаква прокоба, а с железния закон, според който в стихията на борбата от нея можеш да избягаш „случайно”. Разбираемо е пророчеството му. Не като влечение към смъртта, а като жертвоприношение. Веднъж приел смъртта, поетът свиква с нейното присъствие и когато в действителност се изправя пред лицето й, тя не може да го разтърси и преобрази. Позицията му остава непроменена и непокътната. Тя е и морал, и самосъхранение, и достойнство, и прозрение. Най-силно доказателство за монолитното единство на поетовата интимна и гражданска същност!", 
        ""
    ], 
    "name" : "Борбата Е Безмилостно Жестока (предсмъртно)", 
    "__v" : NumberInt(0)
}
{ 
    "_id" : ObjectId("5c6049f200fe1c2e70d39a19"), 
    "paragraphs" : [
        "Ето — аз дишам,", 
        "работя,", 
        "живея", 
        "и стихове пиша", 
        "(тъй както умея).", 
        "С живота под вежди", 
        "се гледаме строго", 
        "и боря се с него,", 
        "доколкото мога.", 
        "", 
        "С живота сме в разпра,", 
        "но ти не разбирай,", 
        "че мразя живота.", 
        "Напротив, напротив! —", 
        "Дори да умирам,", 
        "живота със грубите", 
        "лапи челични", 
        "аз пак ще обичам!", 
        "Аз пак ще обичам!", 
        "", 
        "Да кажем, сега ми окачат", 
        "въжето", 
        "и питат:", 
        "„Как, искаш ли час да живееш?“", 
        "Веднага ще кресна:", 
        "„Свалете!", 
        "Свалете!", 
        "По-скоро свалете", 
        "въжето, злодеи!“", 
        "", 
        "За него — Живота —", 
        "направил бих всичко. —", 
        "Летял бих", 
        "със пробна машина в небето,", 
        "бих влезнал във взривна", 
        "ракета, самичък,", 
        "бих търсил", 
        "в простора", 
        "далечна", 
        "планета.", 
        "", 
        "Но все пак ще чувствам", 
        "приятния гъдел,", 
        "да гледам как", 
        "горе", 
        "небето синее.", 
        "Все пак ще чувствам", 
        "приятния гъдел,", 
        "че още живея,", 
        "че още ще бъда.", 
        "", 
        "Но ето, да кажем,", 
        "вий вземете, колко? —", 
        "пшеничено зърно", 
        "от моята вера,", 
        "бих ревнал тогава,", 
        "бих ревнал от болка", 
        "като ранена", 
        "в сърцето пантера.", 
        "", 
        "Какво ще остане", 
        "от мене тогава? —", 
        "Миг след грабежа", 
        "ще бъда разнищен.", 
        "И още по-ясно,", 
        "и още по-право —", 
        "миг след грабежа", 
        "ще бъда аз нищо.", 
        "", 
        "Може би искате", 
        "да я сразите", 
        "моята вяра", 
        "във дните честити,", 
        "моята вяра,", 
        "че утре ще бъде", 
        "живота по-хубав,", 
        "живота по-мъдър?", 
        "", 
        "А как ще щурмувате, моля?", 
        "С куршуми?", 
        "Не! Неуместно!", 
        "Ресто! — Не струва! —", 
        "Тя е бронирана", 
        "здраво в гърдите", 
        "и бронебойни патрони", 
        "за нея", 
        "няма открити!", 
        "Няма открити!", 
        ""
    ], 
    "analysis" : [
        "Вапцаровата поезия е поезия за човека - обикновен, уязвим, осмислил истината за света, мечтаещ, вярващ, всеотдаен. Социална жертва, но и творец на живота. Това не е поезия на констатациите, а на търсенето, поезия - „разговор” с читателя за изконните битийни стойности. Вапцаровите лирически текстове простичко и искрено „говорят” и „спорят” за машината, труд изкуството, смъртта, безсмъртието, родината, историята, бъдещето, жертвеността, вярата. Те градят един художествен свят, в центъра на който стои, драмата на човека в съвременната цивилизация, видяна както в интимните й аспекти, така и в универсализираните й значения. И ако Смирненски и Гео Милев деперсонализират лирическия си герой и го виждат преди всичко уедрен и мащабен образ с титанична енергия и величава мисия, призван, разруши, за да съгради, поетът работник се вглежда във всекидневието своя съвременник, разкрива лутанията и проблемите му, противопоставя омерзителното „тук” и „сега” на светлото и одухотворено „утре”. В името на желаното бъдеще е и поривът му към саможертва, осмислен от вярата. Та се очертават контурите на Вапцаровия утопичен проект за справедливост, чиято движеща сила е „човекът във новото време”. От страдалец и жертва той се преражда в осъзнал силата си борец, повярвал във възкръсването на милионите, и готов с главата си да счупи „ледовете” на историческото безвремие, за да се докосне до „яркото слънце” на утрешния хармоничен свят.", 
        "      Концептуално ядро в лириката на поета работник е вярата. Тя е основна екзистенциална категория и свръхценност в нравствената система на Вапцаровия лирически герой. Упованието във възможността да се съгради друг, алтернативен свят на мястото на съществуващия осмисля битието на човека и разкрива пред него хоризонтите на бъдещето, превръща се в основание и стимул за живот. А отнемането на вярата е посегателство над човешката същност и е равносилно на смърт. Затова не е случайно, че в своята единствена; издадена приживе, стихосбирка „Моторни песни” (1940 г.) огняроинтелигентът поставя стихотворението „Вяра” на първо място, обособявайки го по този начин като програмно. То е посветено на изконната човешка надежда, че „утре ще бъде животът по-хубав, животът по-мъдър”. Творбата синтезира в себе си Вапцаровата екзистенциална философия, доминирана от оптимизма и мечтата за хармоничното „утре” на света.", 
        "      Стихотворението е изградено от десет строфи, разделени смислово в две симетрични композиционни цялости. Първата от тях интерпретира темата за човека и живота, а втората - за човека и вярата. В развитието на поетическата идея се редуват тези и антитези, за да се утвърди финалният синтез, обвързващ двете централни теми в идеята за вярата като живот и за живота като вяра.", 
        "      Началото на поетическия текст въвежда лирическия Аз, който непринудено и искрено представя себе си пред читателя - „Ето - аз дишам, / работя, / живея...”. Съществуването си той вижда като поредица от банални битийни дейности, съизмеримо със съществуването на всеки обикновен човек. Дори творчеството се изравнява с останалите жизнени актове - от него е снет всякакъв ореол на извисеност и изключителност - „и стихове пиша/ (тъй както умея”). Скобите имат функцията да маргинализират творческия акт в контекста на съществуването на Аза и по този начин да стабилизират постигнатия смисъл.", 
        "      По същия начин се въвежда и ключовият вапцаровски мотив за двубоя с живота - „и боря се с него/, доколкото мога”. Борбата е деромантизирана, снизена, изравнена с тривиалните елементи на съществуването. Тя е естествена като дишането и обичайна като делничната трудова дейност на човека. За разлика от Ботев, Вазов и най-вече от Смирненски, които интерпретират борбата и смъртта в нея като монументален празничен акт, Вапцаров я лишава от патетика и я превръща в белег на ежедневието. Антагонизмът между човека и живота е персонифициран, видян като емоционално ангажирано противопоставяне - „С живота под вежди/ се гледаме строго”, „С живота сме в разпра”. Така, чрез възможностите на олицетворението, е въведен смислопораждащият конфликт в първата композиционна част. Въпреки схватката с живота обаче, лирическият Аз бърза да декларира, че не омразата, а любовта към него лежи в основата на битието му:", 
        "                  Напротив, напротив!", 
        "                  -Дори да умирам, живота", 
        "                  със грубите лапи чилични", 
        "                  аз пак ще обичам!", 
        "                  Аз пак ще обичам!", 
        "      Двете двукратни повторения и възклицателните знаци заявяват категоричността на поетическото внушение. Животът е обявен за абсолютно благо, в името на което човекът, по ботевски, е готов на подвиг и саможертва, на героични и романтични жестове. Главната буква, с която животът е изписан, го утвърждава като висша стойност, сакрализира го. Заради глътката въздух, заради мига съществуване, заради неутолимата жажда на героя да живее си струва да премине през всякакви изпитания:", 
        "                  За него - Живота -", 
        "                  направил бих всичко. -", 
        "                  Летял бих", 
        "                  със пробна машина в небето,", 
        "                  бих влезнал във взривна", 
        "                  ракета, самичък", 
        "                  бих търсил", 
        "                  в простора", 
        "                  далечна планета.", 
        "      Условното наклонение въвежда една хипотетична проспективна картина на възможното посегателство срещу живота, в която лирическият човек се дистанцира от невзрачното си всекидневно битие и се превръща в смел и горд експериментатор, повелител на небето. Така срещу представата за обикновения и скромен човек от началото на стихотворението застава представата за човек със забележително самочувствие и сила, за личност с универсални героични помисли, готова да овладее далечни и непознати вселени пространства в името на земното съществуване, в името на „приятния гъдел” на живота „тук” и „сега”. Укаченото на шията въже е образен еквивалент на библейската тема за Разпятието. Тук възможната смърт е интерпретирана като Възкресение на човешкия Дух, който се дистанцира от маргиналните зони на ежедневието, за да постигне Възнесението в примамливите висини. Човешкият избор апострофира смъртта чрез обичта към Живота и риска в негово име. Лирическият глас вече не е интимно-споделителен, а страстен, емоционално ангажиран, трансформиращ се във вик, в крясък срещу онова враждебно „вие” на „злодеите”, които биха посегнали на съществуването.", 
        "      Във втората смислово обособена част на поетическия текст основен е мотивът за вярата. Противопоставителният съюз, „но” я въвежда като свръхстойност, като по-голяма ценност и от живота. И тук смисловите послания вградени в хипотетична проспективна картина, очертаваща пораженията човека от евентуалното посегателство върху неговата вяра. Отнемането дори на частица от нея е интерпретирано като варварски акт, като „грабеж” и насилие спрямо човешката същност, спрямо духовните опори на личността. Митологемата за „пшениченото зърно” поставя в нов контекст евангелската притча за изпитанията и устойчивостта на Вярата. Съхраняването й е отговорност и мисия, идентична на опазването на основанията за живот. Реакцията на човека спрямо отнемането на вярата е съизмерена с болката на „ранена в сърцето пантера”. Лирическият глас отново се извисява до октавите на категоричния вик, на непримирението и отстояването на духовния си тегритет. Защото вярата е основна екзистенциална опора на Вапцаровия герой и отнемането й е равносилно на личностен разпад, равносилно е на смърт:", 
        "                  Какво ще остане от мене", 
        "                  тогава? Миг след", 
        "                  грабежа ще бъда", 
        "                  разнищен. И още по-ясно,", 
        "                  и още по-право -миг след", 
        "                  грабежа ще бъда аз нищо.", 
        "      Настойчивото преповтаряне на прозрението за умъртвяването на личността след насилието върху вярата е поредният знак за свръхостойностяването на тази вяра. Тя не само осмисля, но и изчерпва битието на лирическия Аз. Тя е онзи битиен фундамент, без който съществуването би се разпаднало. Тя е откритият екзистенциален Смисъл, най-съкровената същност на човека, неговата Светая Светих. Така стихотворението в своята монолитност противопоставя две полюсни твърдения - в първата част на текста животът е „всичко” за лирическия Аз, а във втората - без вяра животът е „нищо”. Очертани като контрапунктни обаче, във финала на творбата мотивите за живота и вярата се вплитат един в друг в своето неделимо единство:", 
        "                  Моята вяра", 
        "                  във дните честити,", 
        "                  моята вяра,", 
        "                  че утре ще бъде", 
        "                  животът по-хубав,", 
        "                  животът по-мъдър?", 
        "      Оказва се, че вярата на човека е пак вяра в живота, но в бъдещия светъл, справедлив и хармоничен живот. Така вапцаровската вяра разполовява ценностно битието на неговия лирически Аз. Настоящето е негативно маркирано и отречено като възможност за пълноценно съществуване и духовна изява на личността. Светът „тук” и „сега” е суров и жесток и човекът е в „разпра” с него. Но упованието в „дните честити” е това, което дарява на лирическия герой цялостност и духовно единство, нравствена енергия да отстоява себе си чрез защитата на своята Вяра. Затова и агресията спрямо нея е несъстоятелна. Всяка атака срещу вярата още повече консолидира духовния потенциал на личността, прави я по-твърда и монолитна, бронира гърдите й с оптимизъм и увереност. Към онези с куршумите лирическият Аз е насмешливо-презрителен, подчертано ироничен, защото жалки и обречени са опитите им да щурмуват човешката вяра. Тук поетът говори, по далчевски, с езика на предметната образност и използва характерната за епохата на „дива жестокост” („Епоха”) фронтова лексика (щурм, куршуми, броня, бронебойни патрони), за да утвърди неунищожимостта на упованието в бъдещето, което подхранва стоицизма на настоящето. Патетиката на изказа демонстрира увереността на човека и вещае Победа:", 
        "                  Тя е бронирана здраво в", 
        "                  гърдите и бронебойни", 
        "                  патрони за нея", 
        "                  няма открити!", 
        "                  Няма открити!", 
        "      Така Вапцаровият лирически човек заявява устойчивостта на своята вяра въпреки изпитанията и предизвикателствата спрямо нея. Интерпретацията на този мотив продължава традицията на Ботев, Смирненски, Гео Милев и се оттласква от безверието на поетите символисти. Оксиморонната констатация на Дебелянов „и в свойта вяра сам не вярвам аз” поетът работник трансформира в категоричното „и бронебойни патрони/за нея/няма открити!”", 
        "      Поетическата логика на стихотворението, с което Вапцаров открива „диалога за човека в „Моторни песни”, интерпретира „неделимостта на равенството „животът е вяра и вярата е живот” (Н. Георгиев). Тази вяра е неунищожима, неподвластна на куршумите, недосегаема за смъртта. Тя осмисля съществуването на човека както в плана на настоящето, така и в перспективата на бъдещето. Вярата изпълва вътрешните духовни пространства на личността, помага й да открие своите ценности и да изстрада прозренията си за света.", 
        ""
    ], 
    "name" : "Вяра", 
    "__v" : NumberInt(0)
}
{ 
    "_id" : ObjectId("5c604a2900fe1c2e70d39a1a"), 
    "paragraphs" : [
        "Завод. Над него облаци от дим.", 
        "Народът прост,", 
        "животът — тежък, скучен. —", 
        "Живот без маска и без грим —", 
        "озъбено, свирепо куче.", 
        "", 
        "И трябва да се бориш неуморно,", 
        "и трябва да си страшно упорит,", 
        "за да изтръгнеш от зъбите", 
        "на туй настръхнало,", 
        "                        вбесено псе", 
        "парченце хлеб.", 
        "", 
        "Във залите плющят каиши,", 
        "трансмисии скриптят", 
        "от всеки кът.", 
        "И става толкоз душно,", 
        "че да дишаш", 
        "не би могъл спокойно,", 
        "с пълна гръд.", 
        "", 
        "А недалече пролетния вятър", 
        "люлее ниви, слънцето блести…", 
        "Дърветата опират", 
        "                        във небето,", 
        "а сенките —", 
        "в заводските стени.", 
        "Но как е чуждо", 
        "                        и ненужно тука,", 
        "съвсем забравено", 
        "                        това поле!", 
        "Една ръка изхвърли на боклука", 
        "идилиите с синьото небе.", 
        "Защото миг на некаква заблуда,", 
        "защото миг с размекнато сърце,", 
        "би значело напразно да загубиш", 
        "работните си", 
        "                жилави", 
        "                        ръце.", 
        "", 
        "И този шум", 
        "                и трясък на машини", 
        "ще трябва непременно да крещиш,", 
        "да могат думите", 
        "                        разбрано да преминат", 
        "пространството, което те дели.", 
        "И аз крещях години —", 
        "цяла вечност…", 
        "Долавях, че и другите крещят —", 
        "машините,", 
        "        завода", 
        "                и човека", 
        "от най-затуления", 
        "                        тъмен кът.", 
        "", 
        "И този крясък стана сплав,", 
        "                                        с която", 
        "бронирахме живота си така,", 
        "че сложиш ли му", 
        "прът във колелата —", 
        "ще счупиш своята ръка…", 
        "", 
        "И ти, завод, се мъчиш", 
        "пак отгоре", 
        "да трупаш дим и сажди", 
        "пласт след пласт.", 
        "Напразно! Ти ни учи да се борим —", 
        "ще снемем ние", 
        "слънцето при нас.", 
        "", 
        "Завод, притиснал с мъка", 
        "                                        толкоз хора", 
        "с осаждени от черен труд", 
        "                                        лица,", 
        "едно сърце във тебе неуморно", 
        "пулсира с хиляди сърца.", 
        ""
    ], 
    "analysis" : [
        " Една от най-популярните фотографии на Никола Вапцаров е тази с работническа камизола на фона на огромна машина. Дори чрез своята снимка поетът сякаш се стреми да визуализира облика на своето време, неговите типични черти, такива, каквито са в поезията му - поезията, в която „диша на новото време стиха”. За твореца Вапцаров човекът на техническия XX век е фабричният работник, носител на ново съзнание за себе си и света. Той говори в лириката му. Говори със собствения си обикновен, дори груб език - за своята „жестока, безока съдба”, за нелепата същност на живота „без маска и без грим”, за нищетата и мизерията, погубващи хората на творческия труд.", 
        "      Естествено делнично пространство на работника е фабриката. От него се обуславя присъствието на един от най-устойчивите образи в лириката на Вапцаров - този на завода. Той е изграден като тотална метафора на обществото, обемаща в себе си както внушението за социалния ад „тук” и „сега”, за дисхармонията между човека и света, така и за мечтата по утрешния ден, по бленуваното бъдеще. Тази смислова амбивалентност в разгръщането на образа на завода го утвърждава като обобщен символ на екзистенцията изобщо.", 
        "      Още заглавието на стихотворението назовава конкретния топос - „завод”. Първите стихове графично щрихират елементи от познат пейзаж:", 
        "                  Завод. Над него облаци от дим.", 
        "      Но следващите редове веднага разгръщат посланието на текста до генерализирано обобщение. Става ясно, че иде реч не за конкретно заводско пространство, а за битието на обикновения човек, за обществото като цяло. Сполучливо намереният метафоричен образ „озъбено свирепо куче” (един от най-ярките в българската поетична традиция) визуализира дивата жестокост на живота, цената на непосилната борба за „парченце хлеб”. Същността на социалния ад не е представена чрез разгърната картина, а е експресивно внушена чрез единични детайли от заводското пространство, обобщаващи усещането за напрежение и дисхармония:", 
        "                  Във залите плющят каиши,", 
        "                  трансмисии скриптят", 
        "                  от всеки кът", 
        "                  И става толкоз душно,", 
        "                  че да дишаш", 
        "                  не би могъл спокойно,", 
        "                  с пълна гръд.", 
        "      Глаголите „скриптят” и „плющят”, както и анжамбманът между четвърти и пети стих на строфата, носят усещането за задъхване, за напрегнатост, дават преосмислянето на глагола „дишам”, натоварвайки го със значение „живея”. Непоносимата атмосфера поставя под въпрос самата възможност за живот. Така социалната проблематика се полага в контекста на екзистенциалното. Използваната „ти”-форма, която имплицитно съдържа лирическото Аз, превръща монолога размисъл от изповед в себе си и пред себе си в диалог с другия - събрата по участ, другаря по пленничество в завода живот. Това е съкровено споделяне на усещането за непосилната тежест на битието в търсене на единение чрез обговаряне и осмисляне на общата съдба.", 
        "      Конфликтността на времето, противоречивата същност на битието във Вапцаровата лирика е внушена чрез контрастно противопоставяне. В стихотворението „Завод” то е реализирано чрез изграждането на топосна антитеза - на затвореното пространство на завода противостоят отворената широта и безкраят на полето и небето. Красотата и хармонията на природата подчертават абсурда и дисхармонията на човешкото живеене. „Заводските стени” са непреодолимата преграда, зад която всяка мечта и копнеж се превръщат в ненужност, в заблуда, която безмилостната ръка на всевластника живот „изхвърли на боклука”. Зад тези стени творческият труд е превърнат тегоба, в насилие, в отрицание на самия себе си. Парадоксалността на съществуването не само обезличава отделния индивид, но разкъсва връзките с другите, прави невъзможно единството в света. Най-категоричният знак на човешкото единение - словото, губи своя смисъл, способността си да изразява съкровената човешка същност. Поривът към общност е доведен до крясък - израз на натрупаното напрежение, на съпротива срещу угнетяващата, смазващата       „заводска” реалност:", 
        "                  И в този шум", 
        "                             и трясък на машини", 
        "                  ще трябва непременно да крещиш,", 
        "                  да могат думите", 
        "                                разбрано да преминат,", 
        "                  пространството, което ги дели!", 
        "                  И аз крещях години -", 
        "                  цяла вечност...", 
        "                  Долавях, че и другите крещят -", 
        "                  машините,", 
        "                                завода", 
        "                                        и човека", 
        "                  от най-затуления", 
        "                                        тъмен кът.", 
        "      Така в текстовото пространство крясъкът става израз на не пречупената човешка воля, на неумиращия стремеж към освобождаване от оковите на битието, на вътрешното желание за съпротива. Анонимното „ти”-обръщение е заменено с Аз. Лирическият човек категорично заявява своята принадлежност към света на завода живот, към пространството на угнетените, но решени на борба, осмислили своята участ, но и своята сила хора.", 
        "      Темата за страданието отстъпва място на мотивите за борбата и вярата в утрешния ден. Обръщението „ти” вече е адресирано до персонифицирания образ на завода живот. Опозицията „ние-ти” изразява едно ново самочувствие, усещане за сила, идващо от мисълта за общност, за единение, за множественост. Това обуславя и категоричността на изказа - „напразно” и „ще снемем”, заявяващ порасналата вяра в собствените възможности, убедеността на човека творец в способността да се пребори за правото си на живот и хармония.", 
        "                  И ти, завод, се мъчиш", 
        "                  пак отгоре", 
        "                  да трупаш дим и сажди", 
        "                  пласт след пласт.", 
        "                  Напразно! Ти ни учи да се борим -", 
        "                  ще снемем ние", 
        "                  слънцето при нас.", 
        "      Знакът на слънцето, обемащ в себе си представата за живот и светлина, обединява представата за живота „утре”, хармонизиран с вечния ритъм на универсума, с простора и красотата. Устремът към новото събира в едно ритъма „на хиляди сърца”, задава нов смисъл на живеенето, връща достойнството на хората „с осаждени от черен труд ръце”. Защото носи вярата, че утрешният ден принадлежи на тях - хората творци.", 
        "", 
        ""
    ], 
    "name" : "Завод", 
    "__v" : NumberInt(0)
}
